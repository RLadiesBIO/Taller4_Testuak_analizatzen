 Informatika
Informatika informazioaren tratamendu automatikoa aztertzen duen zientzia edo tekniken multzoa da.

Izena
Informatika hitza Philippe Dreyfusek asmatu zuen 1962an, informazio eta automatika izenak batuta.
Euskaraz, termino hau gaztelaniatik edota frantsesetik hartu dugu. Latinoamerikako hainbat herrialdetako gaztelanian, hala ere, computación ("zenbaketa") izena erabiltzen dute, ingelesaren eraginez, ingelesez computing baita.

Historia
Lehenengo ordenagailua 1946an jarri zen abian. Hala eta guztiz ere, informatika gizakiaren mendeetako amets bati dagokio, makina pentsalari bat sortzearen ametsari. Bide horretatik egin ziren lehenengo lanak XVII. mendekoak dira, Wilhelm Schickard, Blaise Pascal eta Gottfried von Leibnizen garaikoak. Logika modernoa eta elektronika batzeak gaur egungo informatikaren sorrera ekarri zuen, eta horrek iraultza izugarria eragin du gure gizarteen ekonomian eta bizitzan. Informatikak oinarrian bi iturri ditu: automaten zientzia eta logika.

Automatismoa
Automatismoa izaki artifizialak programatu zirenean sortu zen, XVIII. mendean. Jacques de Vaucansonek jotzailerik gabeko flauta asmatu zuen, hamabi pieza desberdin jotzen zituen gurpil moduko bati esker. Programazioa hobetu zuten txartel zulatuei esker, Barbarie organoa eta Jacquarden ehungailua sortu ziren. 1623an Tübingenen Wilhem Schickardek kalkulatzeko lehenengo makina sortu zuen, baina sute batek desegin zuen eta ez zen haren berri izan 1958 arte. 1641-1645 urteen bitartean Blaise Pascalek arrakasta handiagoa izan zuen makina bat sortu zuen, batuketak egiten zituena. Leibnizek 1673an biderketak egiteko makina bat asmatu zuen, baina 1694 arte ez zen gauzatu.
1822an Charles Babbagek matematika taulak kalkulatzeko eta inprimatzeko makina bat sortu zuen; tresna horri 1833an makina analitiko bat erantsi zion, eta horrela aritmetika eta logika operazio ugari egin zitezkeen. Babbageren proiektuak bera hil eta gero egin ziren, eta hura izan zen kalkulu automatikoaren bidea zabaldu zuena.

Logika
Automatismoaren ardura nagusia natura menderatzeak sortzen dituen arazo teknikoak gainditzea zen, baina informatika modernoa ez da printzipio horretatik bakarrik sortu. Logika izan zen beste oinarrietako bat. Eta alor horretan, pentsalariak saiatu dira azalpen matematikoetarako metodoen aplikazio eremua pentsamenduaren beste alor batzuetara hedatzen eta erabateko koherentzia ematen beren zientziaren mugak zehaztu aurretik.
Kriptografian egindako ikerketak, mezuen igorpena eta kodetzea informazioaren teoriara bideratu behar ziren. Logikaren jatorria Aristotelesen garaira (K. a. IV. mendea) eraman behar da, gutxienez. Euklidesek eta Eratostenesek algoritmo klasikoak asmatu zituzten; Al-Khuwarizmi persiarrak kontzeptua berritu zuen eta bere izena eman zion, eta Leonardo Fibonaccik Europan sartu zuen XIII. mendearen hasieran. Leibnizek kalkulu automatikoari egin zion ekarpenaz gainera, beste bi ekarpen handi egin zituen: ezaugarri unibertsalaren ideia eta aljebraren arrazionaltasuna logikara zabaldu zuen proposizioen sintaxia. Zenbakera bitarra Francis Baconi esker ezagutu zen Europan, baina Leibniz izan zen sistema hura kalkulu automatikora egokitu zuen lehena. George Boolek Aristotelesen logikaren formulazio matematikoa egin zuen. Britainiar matematikari talde batek, Bertrand Russell buru zuela, Principia mathematica lana argitaratu zuen 1910ean. Lan hartan matematikak sistema formal batean osatzea proposatzen zen, zeinetan proposizio oro kalkulu logiko baten arabera frogatu ahal izango baitzen.
1931n Kurt Gödel austriarrak frogatu zuen aritmetika adierazteko gai den sistema formal orok dituela benetako ezaugarriak, baina sistema horren beraren arauekin ezin froga daitekeela ezaugarri horien egiatasuna edo faltsutasuna. Teorema horrek bertan behera uzten zituen matematikak dedukzio sistema koherente batean biltzeko asmoa. Alan Turing britainiarrak automata eredu bat egin zuen, algoritmo kontzeptua defini zezakeena. Turingek Princetongo (Ameriketako Estatu Batuak) Institute for Advanced Studies institutuaren diru laguntza lortu zuen eta han ezagutu zituen Albert Einstein, John von Neumann eta Alonzo Church. Hala, lehenengo ordenagailua egin baino hamar urte lehenago bildu ziren informatikaren oinarrien egileak. Azkenik, 1945ean John von Neumannek ordenagailuen egitura materiala definitu zuen. Beraz, kalkulu eredu baten gainean osatu da informatika, Turingen makinaren gainean hain zuzen.

Informatika modernoa
1940ko hamarkadan, zenbatzeko gailu berri eta ahaltsuak garatzen ziren bitartean, "konputagailu" edo zenbakailu terminoak makina berriak izendatzeko erabiltzen hasi zen, aurretiko pertsonen zenbatzaile-tratamendu hori pixkana-pixkanaka baztertuta geratu zelarik. Hortik aurrera, konputagailuak kalkulu matematikoak burutzeko baino askoz gehiagorako erabili genezakeela argi geratzen zen heinean, zenbaketa-zientziaren alorra zabaltzen hasi zen zenbaketa edo konputazioa (informatika) orokorrean ikertzeko. Zenbaketa-zientzia, konputagailuz edo ordenagailuz lagundutako zientzia hain zuzen ere, 1960ko hamarkadan jakintzagai akademiko gisa finkatzen hasi zen, zenbaketa-zientziaren lehenengo sailak sortuz eta aitzindariak diren lehenengo lizentziatura-programak argitaratuz.

Lorpen nagusiak
Nahiz eta jakintzagai akademiko zehatz bezala bere historia erlatiboki laburra izan, zenbaketa-zientziak funtsezko ekarpenak esleitu dizkio zientzia eta gizarteari. Nahiz eta lorpenak asko izan, honako hauek dira adibide gisa, garrantzitsuenak:

Zenbaketa edo konputazioaren eta kontagarritasunaren definizio zehatza (Constable 2000).
Arazo, buruketa eta problemen zenbatze-bidezko emaitzarik ez dagoela azaltzen duen froga (Gelditze-buruketa edo halting problem ingelesez) eta baita buruketa trataezinak daudela, non emaitza lortzea erabat ezinezkoa da (Constable 2000).
Programazio-lengoaiaren kontzeptua, hainbat abstrakzio-mailara dagoen eta informazio metodologikoa modu doi batean adierazteko tresna (Abelson eta Sussman 1996).
Erabilera orokorreko ordenagailuak, Internet, sinadura digitalak, merkataritza elektronikoa edo internet bidezko merkataritza eta bilaketa-sistemak (Google adibidez) bezalako teknologia iraultzaileak (Constable 1997, Constable 2000).
Zientzi ikerketa mota berriak ahalbidetu ditu, fisika konputazionala eta kimika konputazionala bezalakoak (Constable 1997).
inteligentzia-artifiziala (IA) geroz eta garrantzitsuagoak dira eta efizienteagoak. IA aplikazio asko existitzen dira gaur egun adibidez etxeko aspiragailu robotetan, Bideojokuetan, gidari gabeko hegazkinetan...

Aplikazioak
ahotsaren ezagupena
ahotsaren sintesia
big data
datu-baseak
datu-meatzaritza
enpresa baliabideen plangintza
galdera-erantzun sistemak
grafikoak
hizkuntzaren prozesamendua
ikasketa automatikoa
Informazio sistemak
Informazioaren berreskurapena
Informazio erauzketa
Itzulpen automatikoa
konputagailuen eta pertsonen arteko elkarrekintza
konputazio-ereduak
konputagailu-sareak
optimizazioa
robotika
sistema adimendunak
sistema banatuak
sistema digitalak
sistema eragileak
sistema txertatuak
sistemen administrazioa
superkonputazioa
Informazio eta komunikazio teknologiak
telemedikuntza
web aplikazioak
web sistemak





2038 efektua
2038 efektua edo 2038. urteko efektua, urte horretan mundu osoko software batzuk zuzen funtzionatzeari utziko diotenaren arazoa da. Fenomeno honek, datak 1970. urte hasieratik segundotan zenbatu eta 32 biteko zenbaki oso bezala gordetzen dituzten sistemetan du eragina. Datak adierazteko modu honek 2038. urteko urtarrilaren 19ko 03:14:07 UTC ordua da adierazi dezakeen azkena, beraz, hortik segundo baten ostean, 32 biteko zenbaki osoa negatibo bihurtuko da eta 1901. urtea adieraziko du.
Denbora adierazteko modu hau Unix motako 32 biteko sistemetan erabiltzen da batik bat, baina arazoak datak modu honetan manipulatzen dituzten sistema orotan du eragina. Gaur egungo 64 biteko sistema gehienetan 64 biteko zenbaki osoak erabiltzen dira eginkizun honetarako, arazoa milaka milioi urtetan atzeratuz.


2000 efektua


(Ingelesez) 2038 efektuari buruzko webgunea.
Adabegi (informatika)
Adabegia ("adar" eta "begi" hitzen baturatik) edo nodoa (latineko nodus hitzatik), sare-moduko egitura batean, elkarri konektatutako edozein elementu da. Honen adibideak dira ordenagailuak, routerak, sare-inprimagailuak, hub, switch, zubiak...



ALGOL
ALGOL deitzen zaio (edo Algol) Programazio-lengoaia bati. Hitza ingelesezko Algorithmic Language hitzen (lengoaia algoritmikoa) akronimoa da.
Oso popularra izan zen unibertsitateetan 60ko hamarkadan, baina ez zen gauzatu gero erabilera komertzialerako lengoaia gisa.
Hala ere, geroago asko zabaldu ziren zenbait lengoaiatan Algolek eragin sakona izan zuen, adibidez, Pascal, C eta Ada.
1965ean bi korronte bereizi ziren Algol lengoaiaren bilakaeran. Emaitza gisa bi lengoaia berri definitu ziren:  Algol W lengoaia minimalista, azkar inplementatua eta zabaldua, eta bestaldetik,  Algol 68, garai hartan programatzeko lengoaien eta lengoaia ikergaien arteko mugan kokatzen zena.

Programa adibide bat Algol 60 lengoaian
Algol W
Niklaus Wirth-ek eta Tony Hoare-k diseinatu eta inplementatutako lengoaia da, IFIP-eko ALGOL taldearen lanetan oinarrituta. Lengoaia laburra da, inplementatzeko erraza, Algol lengoaiaren akats ezagun guztiak saihesten ditu eta haren bere ezaugarri gehigarriak sartzen ditu. Hala ere, Algol taldeak ez zuen hartu Algolen ondorengo gisa eta horetan nahiago izan zuten Algol 68. Erabiltzaile kopuru handiek erabili zuten Algol W eta Pascal lengaiaren jaiotzarako bidea prestatu zuen.
Hizkuntzaren ezaugarrien artean azpimarratzekoak dira: doitasun bikoitzaren aritmetika, zenbaki konplexuak, string-ak eta datu-egitura dinamikoak, balioaren araberako ebaluazioa, baita balioren, emaitzaren edo balio-emaitzaren araberako parametroen transferentzia ere.

Algol 68
Hizkuntzaren definizioa IFIPeko ALGOL komitearen 1965eko bileran aurkeztu zen. Diseinua berraztertzen hainbat urte pasa eta gero, behin betiko bertsio batera iritsi zen 1968an. Adriaan van Wijngaarden da egile nagusia.
ALGOL 68 lengoaiaren helburu nagusiak honakoak dira: algoritmoen arteko komunikazioa baimentzea, algoritmoen exekuzio eraginkorra lortzea arkitektura diferenteetan eta irakaskuntzarako tresna izatea.
ALGOL 68 lengoaiaren ezaugarri interesgarri bat da bere semantika bi mailatako gramatikak formalismoaren arabera formalki definitu zutela inplementatu baino lehen.

Programa adibidea Algol 68 lengoaian
proc absmax = ([,]real a, ref real y, ref int i, k)real:
comment Matrizetik balio absolutu handiagoa duen elementua hartzen da  eta y-n sartzen da x        Elementuaren azpindizeak i eta k-an jartzen dira; comment
begin  real y := 0; i := ⌊a; k := 2⌊a;  for p from ⌊a to ⌈a do    for q from 2⌊a to 2⌈a do      if abs a[p, q] > y then          y := abs a[p, q];          i := p; k := q      fi    od  od;  y
end # absmax #


(Ingelesez) Grafiko luze bat programazio-lengoaien bilakaerarekin.
(Ingelesez)Revised Report on the Algorithmic Language Algol 60.
(Ingelesez) Algol 68 Genie - a GNU GPL Algol 68 interpreter.
(Ingelesez)Orthogonal design and description of a formal language Adriaan Van Wijngarden.
(Ingelesez)Historic Documents in Computer Science Karl Kleine.
Programen egiaztapena eta eratorpena. Xabier Arregi Iparragirre, Paqui Lucio Carrasco, Arantza Diaz de Illarraza Sanchez. UEU 1993.
Ada lengoaia eta metodologia. Watt D., Wichmann B. eta Findlay W. UPV-EHU 1993.

Bibliografia
(Ingelesez) A contribution to the development of ALGOL, Niklaus Wirth and C. A. R. Hoare, Comm ACM 9(6), 413-432 (1966), ISSN:0001-0782
(Ingelesez) The Emperor's Old Clothes - the ACM Turing Award lecture by Tony Hoare, 1980, Comm ACM 24(2), 75-83 (1981)
(Ingelesez) ALGOL W Implementation, H. Bauer et al, TR CS98, Stanford U, 1968
API
API (inglelesez Application Programming Interface - aplikazioak programatzeko interfazea) software funtzioak edo metodoak (objektuei orientatutako programazioari baderitzogu) multzoa da, beste software mailei liburutegi bezala erabiltzeko.

3D-ko bideoko APIak
Euren helburua zera da: plataforma estandar bat eskaintzea 3Dko manipulazio-softwarea eta hardwareen arteko komunikaziorako. Horrela, software bat plataforma askotan erabili daiteke. Ezagunenak Silicon Graphics OpenGL, Apell QuickDraw 3D eta Microsoft Direct3D dira.

3D-ko soinuko APIak
3Dko soinuan txartelak sortutako uhinei espazio-dimentsioa gehitzen zaio. Efektu hauek jatorrizko seinalearen bertsio desfasatuak nahasiz lortzen dira, ezkerreko eta eskumako irteeratik, eta horrela sakontasuna eta norabideen sentsazioak lortzen dira. Hau da inguratzaile soinua izenaz ezagutzen dena, soinu iturriak espazioan kokatzeko eta entzulearen inguruan zehar mugitzeko kapaz dena. 3Dko API ugari daude, eta estandar moduan Microsoften DirectSound 3D aukeratu da.
Azpimarratu daiteken beste teknologia Enviromental Audio edo EAX da, erreberberazio efektuak sartzen dituena, oihartzunak eta abar jokoak errealagoak egiteko.


OpenGL



Aplikazio bertikal
Aplikazio bertikal bat edo merkatu bertikaleko aplikazioa, bakarrik edo estu definitutako merkatu baten betebeharrak betetzen dituen software bat da. Honek aplikazio horizontalarekin egiaztatzen du.
Aplikazio bertikalaren adibide bat medikuei pazienteen erregistroak kudeatu, seguruetatik fakturatu eta beste hainbat arlo kudeatzen laguntzen duen softwarea da. Software hau prest dagoenean erosi daiteke, edo medikuak kontsultari bat kontratatu dezake softwarea aldatu eta bere beharretara egokitzeko. Softwarea edozein medikuren bulegoan erabiltzeko espezifikoki diseinatuta dago, baina ez da beste edozein entitatetan erabiltzeko egokia izango



Aplikazio horizontal
Informatikan,  aplikazio horizontal bat prozesu edo negozio-gune orori soluzio orokor bat ematen diona da.
Erakunde mota desberdinetan erabili ohi da. Normalean funtzionalitate berria sortu edo beste aplikazio informatiko batzuk integratuz aldatzeko gaitasuna eskaintzen dute.
Adibide batzuk testuen prozesaketa bezalako bulegotikako tresnak, CRM sistemak eta abar dira
Aplikazio bertikalekin kontrastatzen du.



Arrakala digital
Arrakala edo eten digitala maila sozioekonomiko desberdinak dituzten gizabanakoen, familien, eremu ekonomikoen eta geografikoen arteko desfasea edo banaketa da, bai informazioaren eta komunikazioaren teknologietara iristeko aukerei dagokienez, bai Internet askotariko jardueretarako erabiltzeari dagokionez. (ELGA, 2011.)

Arrakala digital terminoa
Kontzeptualizazioa
Arrakala digitala terminoaren erabilera pasa den mendeko 90ko hamarkadaren erdialdean AEBetan hasi zen Clinton Administrazioan (1997-2001), teknologia berrien hedapenean teknologietara sartu aurreko aldea aipatuz, "konektatuak" eta "ez konektatuak" zirenei aipamen eginez.Hasiera batean, eten digitalak informazioaren eta komunikazioaren teknologiari (IKT) zegokion fenomeno bati egiten zion erreferentzia. IKTetarako sarbide fisikoa zutenen edo ez zutenen arteko desberdintasunari buruzkoa zen, zehazki. Laster arrakala digital mota desberdinak identifikatzen hasi ziren: arrakala soziala, hala nola herrialde bakoitzeko pobreen eta aberatsen artean informazioa eskuratzeko dagoen aldea; arrakala globala, IKTen erabileran garatutako eta garatzen ari diren herrialdeen arteko aldea; eta eten demokratikoa, IKTak mobilizatzeko eta eremu publikoan parte hartzeko erabiltzen dituztenen arteko aldea. Izan ere, ikuspegia zabalduz joan zen hainbat faktore sozial kontua hartzen hasi zirelako.Gaur egun, gero eta gehiago lotzen da, ez bakarrik Internetera sartzeko aukerarekin, baizik eta  erabiltzen jakiteko behar diren gaitasunekin. Ikuspegi horretatik, arrakala bere dimentsio politiko eta hezitzailean aintzat hartzen da, eta, horregatik, desberdinkeria sozialik zaharrenetariko batekin lotuta dago: hezkuntzarako sarbidearekin lotutakoa. Horregatik, eten digitala gero eta gehiago lotzen da gizarte inklusio/bazterkerta eta parte-hartze sozialeko dinamikekin eta alfabetatze digitaleko politikak praktikan jartzeko premiarekin. Hori dela eta, arrakala digitala izeneko desberdintasuna fenomeno konplexu bat da, alderdi politikoak, ekonomikoak eta sozialak hartzen dituena, eta gizarte globalaren egiturazko arazoekin lotzen da, hala nola pobreziarekin, bazterketarekin, langabeziarekin, lanaren prekarizazioarekin, aberastasunaren banaketan dagoen ekitaterik ezarekin eta globalizazioaren ondorioz sortzen diren beste arazo batzuekin.

Mailak
Teknologien aprobetxamendua atzeratzen duten arrakala digitalaren hiru maila nagusi identifikatu dira: herritarrek eta erakundeek (publikoak edo pribatuak) IKTekiko iriste-eten maila, erabilpen-eten mala eta eskuratze-eten mailak.
Lehen maila: sarbide-arrakalarekin du zerikusia eta bertan kontuan hartzen dira elementu hauek: 

sarbiderako motibazioa : IKTei buruz dugun imajinarioa horiek erabiltzeko edo ez erabiltzeko haututa baldintzatzen duena.
sarbide fisikoa: Teknologia eta IKTak eskuratzeko ditugun egiturak: mugikorra, ordenagailua, eta internet, besteak beste,
alfabetatze digitalerako sarbidea: IKTak erabiltzeko trebetasunak eskuratzea hezkuntza-prozesu forma. ez formal eta informalen bidez.Bigarren maila: erabilera-arrakalari dagokio, eta zerikusia du, batetik, gailu motekin, erabileraren maiztasunarekin, iraupenarekin eta IKTak erabiltzeko behar den lekuarekin, eta, bestetik, erabileran esku hartzen duten trebetasunekin eta gaitasunak eskuratzeko eta garatzeko moduekin.
Hirugarren mailak jabetze-arrakala aipatzen du, hau da, IKTek eguneroko bizitzan (lan eremuan, hezkuntzakoan, familiakoan, pertsonalean eta sozialean) ekartzen dituzten onurak eskuratzeko orduan ,herritarren erabilera aurreratu edo esanguratsua oztopatzen duen arrakalarekin,

Arrakala digitala EAEn
2013ko Arartekoaren txostena
2013. urtean Arartekoaren Gizarte Harremanetako, Azterlanetako eta Modernizazioko Zuzendaritzak  agindu zuen “E-inklusioa eta Euskadin herritarrek IKTen bitartez gizartean eta eremu publikoan parte hartzea” txostena herritarrek gizartean eta eremu publikoan informazioaren eta komunikazioaren teknologien (IKT) bidez duten e-inklusioari eta parte hartzeari buruzko azterketa sakona egiteko asmoz. Txostenak ahalduntze digitalaren bidean lau eten-digital bereizi zituen:

Sarbidearen eten digitala: itxuran gainditua den etena denaren pertzeptzioa izan da ere, hainbat faktore demografiko eta sozioekonomiko identifikatu zituen euskal gizartean atal honetan eragina zutena: adina, sexua, familia mota, ikasketa maila, lan egoera edo diru-sarrera maila.
Erabilera-eten digitala: etxebizitza batean edo eskura IKT ekipamendua izateak edo eskura izateak, ez du bermatzen kide guztiek erabiltzen dutenik. Eta hala izango balitz, azterlanean lortutako datuek islatu zuten adina, ikasketa maila edo lan egoera bezalako faktoreen arabera motibazio eta erabilera maiztasun ezberdinak zeudela.
Eskuratze-eten digitala: IKTen oinarrizko erabilerarekin konformatzen ziren edo hura eskuratzean heltze digitalaren prozesu partikularrean aurrerago joan nahi ez zuten pertsona horien atzean dauden arrazoiak aztertu zituen txostenak.
Partaidetza-eten digitala: Parte hartzeko nahia,  parte hartzeko motibazioa , parte hartzearen erabilgarritasuna eta parte hartzeko aukera errealak.Txostenak bakoitzari buruzko ondorioak eta gomendioak eman zituen.

2018ko datuak EUSTAT
2018an EUSTATen INFORMAZIOAREN GIZARTEARI BURUZKO INKESTA. FAMILIAK (IGI) txostenak datu haue erakutsi zituen: Interneterako sarbideari dagokionez, 706.800 familiak baino gehiagok (% 79,9k) dute aipatu zerbitzua beren etxebizitzan. Ondorioz, 14.600 familia gehiago dira 2017ko epe berberarekin alderatuta. Seme-alabak dituzten ia familia guztiek (% 96,7) dute Interneterako sarbidea. Etxean Sarerako sarbidea duten 15 urtetik gorako biztanleak 2017n baino 28.200 pertsona gehiago dira (1,3 puntu), % 86,6ra iritsiz. Telefono mugikorra, bere aldetik, etxeetako % 94,5ean dago presente. 15 urtetik gorakoei erreparatuz gero, % 96,7k telefono mugikorra dauka. 2018ko lehen hiruhilekoan, Euskadiko AEko etxeen % 69,5ean ordenagailu bat dute. Etxean ordenagailua duten 15 urtetik gorako biztanleak % 77,3 dira. 
Interneteko erabilerak gora egin du langabeen artean eta jarduerari dagokionez, ikasleen % 99,1k Internet erabiltzen du, bai eta lanean daudenen % 96,2k ere. Azkenik, langabeen % 54,5k Internet erabiltzen du. Azken talde hori izan da iragan urtearekin alderatuz igoerarik handiena izan duena (6,6 puntu portzentual).
Internetera sartzeko lekurik erabiliena etxea da oraindik, erabiltzaileen % 98 etxetik konektatzen baita. Beste leku batzuetatik eginiko sarrerak (% 38,1), bestalde, igoerarik handiena izan dute 2017rekin alderatuz gero (13,9 puntu), eta lantokitik egindako sarrerak (% 36,6) eta ikastegitik eginiko sarrerak (% 10,5) baino ugariagoak dira (azken horiek % 0,1 eta % 0,7 puntu egin dute gora, hurrenez hurren). 
Genero haustura mantendu egin da IKTen erabilerari dagokionez.
IKTen erabilera 2017koa baino handiagoa izan da, bai Internet erabiltzen duten pertsonen kopuruan, bai ordenagailuen kopuruan eta merkataritza elektronikoaren tamainan ere. Hazkunde hori, gainera, azterturiko adin-tarte guztietan eman da.



Genero arrakala digitala


Iker Cillero (EJIE): KZgunearen esperientzia erabiltzaileen eten digitala hausten Moodle plataforman. (Bideoa, 2017)
The Internet of Civil Rights: the New Digital Divide | Brigitte Daniel | TEDxPhiladelphia (Bideoa, 2016)
Superemos la brecha digital. Aleph Molinar (Bideoa, 2011)
Arrandale
Arrandale Intelen mikroprozesagailu baten klabezko izena da, mobile Intel Core i3, i5 eta i7 bezala merkaturatzen dena. Idaztokiko Clarkdale prozesagailuarekin estuki lotua dago: biek erabiltzen dute 32 nanometroko Westmere bertsioan oinarritutako nukleo bikoitza, Nehalem mikroarkitekturaren sinplifikazioa dena, eta biek dituzte grafiko integratuak, baita PCI Express eta DMI loturak ere.
Arrandale mobile Intel Core 2, Celeron eta Pentium Dual Core prozesagailuetan erabiltzen den Penryn prozesagailuan oinarritutako 45 nanometroko Intel Core mikroarkitekturaren oinordekoa da. Penrynek ohi ipar zubi eta hego zubi bat erabiltzen dituen bitartean, Arrandalek jada baditu ipar zubiaren osagai nagusiak, memoria kontrolagailua, PCI Expressa kanpo grafikoetarako, grafiko integratuak eta DMI konektorea direnak, hala, beraz ipar zubi banandurik edo Lynnfield bezalako grafiko diskretorik gabeko sistema konpaktuagoak eraikitzea posible delarik. Arrandalen prozesagailu paketeak bi die, 32 nanometroko benetako prozesagailua I/O konektoreekin eta 45 nanometroko grafiko kontrolagailua memoria interfazarekin ditu.
Arrandale 2010eko urtarrilak 7an merkaturatu zen, urte horretako Consumers Electronic Shown.



Xabier Artola Zubillaga
Xabier Artola Zubillaga (Donostia, 1957ko maiatzaren 3a - ) Euskal Herriko Unibertsitateko irakaslea da Informatika Fakultatean 1985etik, baita ikertzailea Ixa taldean. Euskaltzain urgazlea da 2006tik. Idazle moduan hainbat sari irabazi ditu ipuin-lehiaketetan, 2010eko Donostia Hiria, besteak beste. Literaturazalea ez ezik argazkizalea ere bada (artzubi) eta, esate baterako, Dantza filmari buruzko argazki-erakusketa antolatu zuen 2018an.

Informatikaria eta Ixakidea
Hizkuntzaren prozesamenduaren arloan aritzen den Ixa ikertaldeko kidea da.  Doktorego-tesia 1993an aurkeztu zuen hiztegi sistema adimendunei buruz (Hiztsua: hiztegi-sistema urgazle adimendunaren eraikuntza eta sorkuntza/ SIAD: Conception et construction d´un système intelligent d´aide dictionnriale)  Besteak beste, Unibertsitateko, Euskal Autonomia Erkidegoko, Hezkuntza eta Zientzia/Zientzia eta Teknologia Ministerioko hainbat ikerketa-proiektu zuzendu ditu eta horietan parte hartu du, eta ikerketaren arloko enpresekin eta zentroekin kontratuak ere izan ditu. Hainbat aplikazioren sorkuntzan parte hartu izan du, besteak beste, Xuxen zuzentzaile ortografikoa, EDBL Euskararen Datu-base lexikala, eta Eustagger lematizatzailea. Euskaltzaindiaren Lexikoaren Behatokiaren corpusa proiektuko partaidea da.Bost doktorego-tesi zuzendu ditu eta 4 ikaslibururen egilekidea da. 100 baino gehiago dira informatikaren, adimen artifizialaren eta hizkuntzalaritza konputazionalaren arloetan egin dituen argitalpenak.

Udako Euskal Unibertsitateko kidea
Udako Euskal Unibertsitateko Informatika Sailean ere aritu izan da irakasle gisa hainbat urtez saila eratu zenetik. 1986an bertan ikergai aitzindariak landu zituen: Hizkuntza naturalaren tratamenduaz hitzaldia eman eta Adimen Artifiziala liburua argitaratu zuen.UEUko informatikako sailburua izan zen 1997tik 2000ra bitartean, Informatikari Euskaldunen Bilkurak antolatzen hasi zirenean.Aitzindaria izan zen Informatikaria euskaraz lantzen eta parte hartu zuen informatikako lehenengo hiztegien sorkuntzan, esate baterako honetan:

Informatika hiztegia. Iñaki Alegria Loinaz, Xabier Arregi Iparragirre, Olatz Arregi Uriarte, Agustin Arruabarrena Frutos, Xabier Artola Zubillaga, Lore Azkarate Villar, Pili Lizaso Murua, Miel Loinaz Beristain, Montse Maritxalar Anglada, Txelo Ruiz Vazquez, Kepa Sarasola Gabiola, Elena Zubelzu. 1993, UZEIEuskal komunitate zientifikoaren Inguma datu-basean, berak idatzitako 50 lan baino gehiago agertzen dira.

Euskaltzain urgazlea
Euskaltzaindiak euskaltzain urgazle izendatu zuen 2006ko maiatzaren 26an. Informazio eta Komunikazioaren teknologien batzordean aritu izan da 2007z geroztik eta Lexikoaren Behatokia egitasmoan 2008tik.

Idazlea
Ipuinak edo ipuin bildumak
Argi-itzalen neurria 2011, Elkar
Deception Island 2010, Alberdania, Donostia Hiria ipuin lehiaketa
Asif 2006, Julene Azpeitia Saria (bigarren saria)
Bai, ni nauk 2004, Gabriel Aresti Saria (accesita)
Tximeletaren irria 2004, Tene Mujika Narrazio laburren lehiaketa (lehen saria)
Latitudea 1998, Julene Azpeitia Saria (lehen saria)

Itzulpenak
Samina (Marguerite Duras) 2014, Erein
Arriskuen ebaluazio etikoa: jendearen ikusmoldea aintzat hartu beharra (Joseph R. Herkert) 1997, Uztaro
ADA lengoaia eta metodologia (David A. Watt, Brian A. Wichmann, William Findlay) 1996, UPV/EHU
Informazioaren iraultza (Joel L. Swerdlow) 1996, Uztaro

Bidaia-bloga
Blogoetak: 2016ko bi solstizioen artean Amerikako iparraldetik hego muturreraino egindako bidaiaren gogoetak, kontakizunak, aipuak, argazkiren bat edo beste, denetarik pixka bat…

Argazkilaria
Egindako argazki-erakusketen artean aipagarrienak hauek dira:
Dantza filmari buruzko "Kameren aurrean dantzari: 'Dantza' filmeko argazki sorta bat" argazki-erakusketa antolatu zuen 2018an. Berak filmaren grabazioan hartu zituen hainbat argazki erakutsi ziren Gipuzkoako Argazki Elkarteko aretoan (Donostia), Zarauzko Photomuseumen eta Euskal Herriko beste hainbat aretotan.
Solstiziotik solstiziora, Amerikan barrena
Ikiliko txondorra argazki-liburua argitaratu zuen 2010ean (Urmara Elkartea, 2010). Ur Mara Elkartea. Alkiza
Kuba: begiratu bat Euskal Herritik
Begiratuak 2.♀
Sagastian sagarra, sagarretik sagardoa
Garo meta, Alkizako Leten
Ke artean II

Sariak eta errekonozimenduak
2010: Donostia Hiria, Deception Island narrazioarekin
2006: euskaltzain urgazle
2006: Julene Azpeitia Saria (bigarren saria). Asif
2004: Gabriel Aresti Saria (accesita). Bai, ni nauk,
2004: Tene Mujika Narrazio laburren lehiaketa (lehen saria). Tximeletaren irria
Jokin Zaitegi itzulpengintzan;
2003: Eusko Jaurlaritzako Euskararen Aholku Batzordeko kidea 2003tik
2001: Oñatiko Hiria saria, Bipagoeta
2000: Ondarroako Augustin Zubikarai saria Osaba Karlos
1998: Zumaiako  Julene Azpeitia Saria (lehen saria) Latitudea



Donostiako Informatika Fakultatea

Kanpo loturak
Ixa taldea.
HAP: Hizkuntzaren azterketa eta analisia master ofiziala.
UPV/EHUko Informatika Fakultatea.
Xabier Artola Zubillaga, Euskal Idazleen Elkartearen webgunean.
Deception Island eta Argi-itzalen neurria liburuen kritikak, Armiarma webgunean.
artzubi argazkiak webgunea.
Argazki erakusketa // Exposición de fotografías (X. Artola, 2017-11-10...) DIFusio@ Informatika Fakultateko blogean.
Xabier Artola Zubillaga artikulua, Auñamendi entziklopedian.
Lexikoaren Behatokia proiektuari buruzko informazioa eta kontsultagunea .
Atzipen sekuentzial
Informatikan,  atzipen sekuentzialak esan nahi du elementu multzo bat atzitzen dela aurretik zehaztutako ordena jakin batean (elementuak banaka atzitzen dira, bata bestearen ondoren). Kasu batzuetan, atzipen sekuentziala da datuak atzitzeko modu bakarra, kasete-zinta batean, adibidez. Baina, beste kasu batzuetan, atzipen-metodo aukeratua izan daiteke, datu sekuentzia bat ordenan prozesatzeko asmoz, esate baterako.Datu-egituretan, esaten da egitura batek  atzipen sekuentziala duela egituraren osagaiak zehaztutako ordenan bakarrik atzitu ahal badira. Ohiko adibidea zerrenda estekatua da.



Bash
Bash (Bourne Again SHell [1]), GNU proiekturak idatzitako UNIX moduko shell bat da.
Bash, GNU-Linux sistema gehienetan aurkitu dezakegu, hala nola Appleren Mac OS Xean eta Cygwinek eskeinitako POSIX emulazioarekin, baita ere Microsoft Windows sistemetan aurkitu dezakegu.

Ezaugarriak
Bash komando sistemak, Bourne shella baino zenbait karakteristika gehiago ditu, hala eta guztiz ere, Bourne Shell-rentzako idatzitako script-ak erabili daitezke inolako aldaketarik gabe. Bash interpretearen komando sintaxiak, Korn Shell(ksh) eta C shell(csh) hartzen ditu zenbait ezaugarri, komando linearen edizioa, erabilitako komandoen historia, $RANDOM eta $PPID , POSIX komandoen substituzio sintaxia $(…).

Hasierako script-ak
Bash ejekutatzen den bakoitzean zenbait script aldi berean ejekutatzen dira:
Hasteko, /etc/profile fitxategian aurkitzen diren komanduak irakurri eta ejekutatzen ditu (existitzen bada). Gero, ~/.bash_profile , ~/bash_login eta ~/.profile (ordena honetan) irakurri eta ejekutatzen dira (existitzen badira).
Programa amaitzen denean, ~/.bash_logout, irakurri eta ejekutatzen du existitzen bada.

Ikus, ere
Linux
Unix
GNU-Linux

Kanpo, loturak
(Ingelesez) Bash-ren webgunea.
(Ingelesez) Bash tutoriala.
(Ingelesez) Bash tutorial aurreratua.
(Ingelesez) Bash debugger-a.



Bell karaktere
Informatikan bell karakterea (BEL) ASCII eta Unicode kodifikazioen kontrol-karaktereetako bat da. Tekla hau sakatzean, ez inprimagailuak ezta pantailak ere ez du ezer idazten baina soinu-seinale bat jotzen du.

Adierazpidea
Unicode eta ASCII kodifikazioetan, BEL 7 karaktare hamartarrarekin adierazten da (07 hamaseitarrra). Ez da Unicoderen Bell ikurrarekin (U+2407 ␇) nahastu behar, tekla hau sakatzean BEL idazten baitu.
C programazio lengoaian \a erabiltzen da.



Biltegiratze optiko
Biltegiratze optikoa  XX. mendearen bukaeran sortutako biltegiratze informatikoaren aukera bat da. Irakurketa eta idazketa argi-sorten bidez egiten da, hauen emisioetan sortzen diren errefrakzioak interpretatuta. Biltegiratze mota hauek erabiltzen dituzten euskarriak hauek dira: Compact Disc, Digital Versatile Disc, Blu-Ray Disc, UMD eta HD-DVD.


Disko optiko
Disko magneto-optiko



Birtualizazio
Birtualizazioa, informatikan, zerbaiten bertsio birtuala sortzea da, hala nola sistema eragileak, zerbitzariak edo biltegiratze gailuak
Ordenagailua martxan jartzen denean programa nagusi bat kargatzen da. Programa nagusi hori sistema eragilea da eta bertan beste programa txikiagoak kargatu daitezke. Hainbat dira sistema eragile familiak: Windows, Linux , Mac OS, etab... Gainera, familia bakoitzean sistema eragile bertsio ezberdin ugari daude. Windows-ek, adibidez, XP, 7, vista, 98, 2000... Linuxek ere baditu hainbat distribuzio: Slackware, ubuntu, debian, OpenSuse, helena, Red hat...
Sistema eragileen aukera hain zabala dela jakin arren, badira sistema eragile jakin batean erabiltzeko soilik garaturiko programak. Askotan arazoak sortzen dira, sistema eragile bateko programaren bat beste sistema eragile batean abiarazi nahi denean. Beraz, sistema eragile ezberdinetako programak erabili nahi izanez gero, makina ezberdinak erabili edo makina berean sistema eragile ezberdinak instalatu behar dira. Horrek programa batetik beste batera aldatzeko ordenagailua berrabiarazi beharra dakar, ezin direlako aldi berean sistema eragile bat baino gehiago exekutatu. Arazo honi erantzuteko sortu zen birtualizazioa. Birtualizazioa erabiliz bi sistema eragilek makina fisiko bera erabili dezakete une berean.
Birtualizazioa 1964an Cambridge-n CP-40 alegiazko makina garatzen hasi ziren. 1980ko hamarkadan lehen software komertzialak merkaturatu ziren eta urte hauetan izan duen garapena izugarria izan da. Gaur egun teknika honen erabilera asko zabaldu da, eta ordenagailuek gero eta baliabide fisiko gehiago eta hobeak izatea da arrazoietako bat. Sistema eragilean aldaketa arriskutsuren bat egin nahi bada, oso erabilgarria izan daiteke sistema birtual bat erabiltzea. Sistema birtualean errorea gertatuz gero, sistema eragile nagusia ez du kaltetuko.

Atalak
Birtualizazioa oso kontzeptu zabala da, baina bi atal nagusietan banatuta dago: Plataforma birtualizazioa eta baliabideen birtualizazioa.

Baliabideen birtualizazioa
Baliabide birtualak simulatzeko baliabide fisikoetan oinarritzen dira, ondoren plataformak 	birtualizatu ahal izateko. Honela software nagusiak software berriari hardwarearekin lanean ari dela sinestarazten dio. Hona baliabideak birtualizatzeko modu nagusienak:

Hardware bidezko birtualizazioa: Hardwareak lagunduriko birtualizazioa x86 prozesagailuen] arkitekturan luzapenak egitean datza, honela birtualizazio lanak errazten dizkio softwareari.Biltegiratze birtualizazioa: Prozesu honekin biltegiratze logiko biltegiratze fisikotik aldentzea lortzen da; biltegiratze fisikoaren baliabideak esleitzen zaizkio alegiazko biltegi bati.Partizio bidezko birtualizazioa: Disko gogorra edo sareko banda zabalera zatitzea baliabide berak dituzten zati txikiagoetan.Alegiazko Makina: Sistema eragile batean hardware baliabide berak erabiltzen dituen makina independentea martxan jartzea da. Honela, baliabide fisikoak partekatzen dituzten makina independenteak batera erabili daitezke.
Datuak birtualizatzeko: iturri anitzetako datu bakarretako ikuspegi bat geruza bakarrean, aplikazioak, txostenak eta azken erabiltzaileek datuetara sartzeko jatorrizko iturria, kokalekua eta datu-egiturak zehaztuz.

Plataforma birtualizazioa
Oro har, plataforma birtualizazioan alegiazko makina simulatzen da. Beraz, baliabideen 	birtualizazioa darabil softwareak. Hauek dira plataforma birtualizazio motak:

Erabateko birtualizazioa: Alegiazko makinak sistema eragilea exekutatzeko gai den hardwarea simulatzen du. Honela, era isolatuan hainbat sistema eragile kargatu daitezke. Zerbitzari berean exekutatzen diren plataforma horiek ez dute elkarren arteko dependentziarik izango. Zerbitzariaren baliabide fisikoek ezarriko dituzte muga bakarrak.Birtualizazio partziala: Alegiazko makinak hardware guztia simulatu beharrean zati bat simulatzen du, batez ere, hardwarearen helbideratzeak. Baliabideak partekatzen ditu baina ez ditu onartzen sistema eragilearen eskari bananduak.Sistema eragile bidezko birtualizazioa: Birtualizazio mota honetan sistema eragile zerbitzariaren kernel geruzan ingurune birtualak eratzen dira. Kasu honetan gomendagarria da hardware baliabide guztiak birtualizaturik egotea. Honela, alegiazko makinari esleitzean, sistema eragilearen kopia oso bat egongo da, kernel geruzaren gainean. Birtulizazio maila honek bermatuko du, hain zuzen ere, baliabideen segurtasun eta osotasuna.

Tresna erabilienak
Internet-en ugari dira aurki daitezken birtualizazio tresnak, horietako batzuk kode irekikoak, eta beste batzuk jabedunak edo software pribatuak. Hala ere, kontuz ibili behar da, kode irekikoa izateak ez baitu esan nahi ordaindu behar ez denik. Sistema eragilearen eta erabilera helburuaren arabera programa bat edo beste bat aukeratu behar da:

VMWare: Merkatuan zerbitzari birtualak eskaintzen dituzten enpresek askotan programa honekin kudeatzen dituzte euren hardwareak. Beraz, estandarra sistema hau da. VMWarek hainbat software eskaintzen ditu, honela bezeroak birtualizazio motaren arabera aukeratuko du produktua.Oracle VM VirtualBox: birtualizatzeko kode-irekiko softwarea da. Windows, mac, linux plataformetarako balio du softwareak, eta sistema eragile horietan beste sistema eragile bat abiarazteko aukera ematen du.Microsoft VirtualPc: Windows plataforman sistema eragile ezberdinak kudeatu eta abiarazteko erabiltzen da.KVM: kernelean oinarrituriko alegiazko makina. Linux-ekin x86 arkitekturan oinarritutako erabateko birtualizazioa egiteko programa.QEMU: prozesagailu emulatzailea da. Software honek prozesagailu baten funtzio bera du.Xen: Birtualizazio plataforma honekin une berean hainbat sistema eragile erabil daitezke.Virtuozzo: Software jabedun honekin hainbat ingurune birtual independente sor daitezke makina fisiko bakar batean.

Abantailak
Teknika honek hainbat abantaila dakarzkio erabiltzaileari, enpresek euren mozkinak maximizatzeko darabiltzatenak, hain zuzen ere. Hasteko, Sistema eragileak isolaturik daudenez, horietako batean errorik gertatuz gero, besteetan ez du eraginik izango. Erabiltzaile arruntak proba ezberdinak egiteko erabil dezake inolako beldurrik gabe. Enpresetan datu edo programa galerak diru galera izugarriak eragin ditzake. Enpresetan ezusteko datu galerak zuzenean saihesten dira eta segurtasun kopiak egin daitezke alegiazko makinetan. Bestalde, zerbitzari fisikoa bakarra izanik, kudeaketa eta administrazio lanak errazagoak dira, ondorioz, baliabide berriak azkarrago gehitzen zaizkio zerbitzari birtualari. Beraz, prozesagailuaren alferrikako geldiune denbora asko gutxitzen du eta ondorioz, ordenagailuaren abiadura izugarri hobetzen da, beraz, horrek dakarren kostu merkatzeak enpresari etekinak areagotzea eragiten dio. Hortaz, Jabetza kostu osoa eta inbertsio itzulkina hobetzen du birtualizazio erabilerak.

Erronkak eta helburuak
Erabilera bultzatzea: ordenagailu zerbitzarien erabilera %50-etik beherakoa izaten da enpresetan. Teknika honekin lan kargak beste zerbitzari libreetara desbidera daitezke. Beraz, birtualizazioa erabiltzeak enpresa baten alferrikako baliabide gehigarrien erosketa ekidin dezake.Lekua aurreztea: hainbat sistema logiko baliabide fisiko gutxiagoan exekuta daitezke. Zenbait tokitan teknika honek toki faltak sortutako arazoa pixka bat konpontzen lagundu dezake. Ondorioz, baliabide fisikoen hedapen garestiak erostea ekidin daiteke.Azpiegitura birtualak: Baliabideak ahalik eta gehien aprobetxatu behar dira. Hori lortzeko azpiegitura bateratu eta eraginkorrak behar dira. Birtualizazioa erabiliz, baliabideen erabilera maximizatu egiten da eta horrek eraginkortasuna izugarri hazten du.Energia erabilpena gutxitzea: hardwareak kontsumitzen duen energia gastu handia izan daiteke enpresentzat. Baliabideak eraginkorragoa bihurtzearen ondorio zuzena da energia erabilpen egokiagoa egitea.Datuak berreskuratzea: Sistema batean ezustean akats asko gerta daitezke. Birtualizazioak asko erraztu lezake sistema baten berreskuratzea, erakusleen erabilgarritasuna dela medio. Edozein ezusteren ondoren ere merkatuan jarraitzea ahalbideratu diezaioke sistema berreskuratze azkar batek.Mantenu kostuak murriztea: Gaur egun, enpresek askoz diru gehiago darabilte mantentze lanetan, azpiegitura erosketan baino. Baliabideak enpresaren tamainarentzat egokienak badira, mantentze kostua gutxienekoa izango da.Sistema eragileen arteko erabilera: Sistema eragile bat erabiltzen ari den bitartean beste sistema eragile bateko programa bat exekutatzea ahalbideratzen du, berrabiarazi behar izan gabe. Ez dira bi makina ezberdin behar plataforma ezberdinak exekutatzeko.

Green IT eta birtualizazioa
Birtualizazio erabilerak energia aurrezten du. Teknika hau, Hodei konputazioarekin batera, garrantzitsu bilakatzen ari da teknologia iraunkorren artean. Baliabide kopurua egokitzen laguntzen du eta alferrikako geldiuneak gutxitzen ditu. Ondorioz, gastu ekonomiko eta CO2 isuriak gutxitzen dira birtualizazioa erabiltzen den ingurune fisikoetan. Teknika hau erabiltzen duten PC-ek %35 gutxitu dezakete euren energia erabilera. Hau, hainbat alegiazko makina zerbitzari fisiko bakar batean exekutatuz lor daiteke. Erabiltzen ez diren bitartean baliabide edo azpiegiturak deskonektatzea da beste arau ekologiko bat. Honela, energia aurrezteak urtean hainbat tona CO2 gutxiago sortzea dakar. Enpresek, salbuespenak salbuespen, azken urte hauetan ahalegin berezia egin dute energia erabilera murrizteko. Aldaketa klimatikoaren aurka jotzeko bidean aurrerapauso txikiak diren arren, garrantzitsua da enpresek eta erabiltzaileek, oro har, teknologia jasangarria erabiltzea. Hala ere, bistakoa da enpresa horien interes nagusiak ekonomikoak direla, energia aurrezteak dirua aurreztea dakarrelako.

Azpiegitura Birtuala
Enpresa baten beharren arabera, baliabide fisikoak dinamikoki mapeatzen dira. Alegiazko makina batek ordenagailu bakar baten baliabide fisikoak ordezkatzen ditu, baina azpiegitura birtual batek ordea, hainbat ordenagailu, biltegiratze zerbitzari eta sare ordezkatzen ditu. Egiturari dagokionez osagai hauek ditu:

Ordenagailu guztiak birtualizatzeko adabegi bakarreko zerbitzaria.
Alegiazko makinen arteko baliabide erabilgarrien optimizaziorako, birtualizazioan oinarritutako baliabide kudeatzailea.
Softwarea hardwarearengandik bereizirik dagoenez, azpiegiturak kudeatzeko hainbat ebazpide definituta egongo dira software nagusian. Horren arabera, arazoen aurrean zer egin, partekatze baimenik badaukan edo erabiltzailearen zerbitzuen maila zein den erabakiko du softwareak

Azpiegitura birtualaren onurak
Azpiegitura birtualak erabiltzen dituzten inguruneak oso baliagarriak dira enpresa munduan plataforma eta mahaigain asko exekuta ditzaketelako. Gainera, beste sare, plataforma eta azpiegiturekin oso bateragarriak dira. Hardware eta sistemekiko independenteki aukera daitezke plataformak. Ondorioz, aplikazio eta sistema eragileen inguruneak oso malgu eta eraginkorrak dira.

Azpiegitura birtuala darabilten enpresek ondorio hauek nabarmentzen dituzte
Prozesagailuen denbora erabilera baliagarria %60 eta %80 artean kokatzen da. Prozesagailu birtualizatu gabeetan prozesagailu erabilera % 5 eta%15 artekoa dela kontuan izan behar da. Beraz, eraginkortasuna gutxienez 4 aldiz handiagoa da.
Baliabide fisikoa bakarra denez, kudeaketa lanak asko azkartzen dira. Denbora asko aurrezten da programaren bat makina guztietan instalatu nahi izanez gero. Teknika hau erabili aurretik lan hori egiteko hainbat egun behar izaten ziren.
Ezusteko geldialdien osteko berreskurapen denbora %85ean hobetzen da. Ordenagailua martxan berreskuratzen ari den bitartean denbora baliotsua kentzen dio eraginkortasun tasari. Denbora hori alferrik ez galtzean dago gakoa.

Erabilera adibideak
Erabilera berriak garatzen diren heinean, enpresek teknika hau gero eta gehiago erabiltzen dute urtetik urtera. Hala ere, birtualizazioa hezkuntza munduan, unibertsitatetan, batez ere, asko ari da zabaltzen.
EHU-k, adibidez, datu-sare korporatibora partekatzen du. Sare pribatu birtualeko (VPN) zerbitzu hau erabiliz, erabiltzaileek konexio seguruak egin ditzakete. Pribatua izateak, ez du esan nahi unibertsitate kanpotik sarbiderik ez duenik. Izan ere, Internet gisako sare publiko partekatu batetik atzigarria da.
Nor bere hornitzaileak eskaintzen duen zerbitzuaz baliatuz, Internet sarera konektatuta duzun ordenagailuan konexioa konfiguratzen da eta unibertsitateko berezko IP helbide bat ezartzen zaio. Horretarako, ciscoVPN zerbitzaria erabiltzen da. Beraz, sarbidea ematen zaio Unibertsitatearen instalazioetan bertan sarera konektatuta egongo balitz bezala. Lan-saio osoa erabiltzailearen urruneko ordenagailutik bertatik egin, nahiz Unibertsitateko datu-sare korporatiboan instalatutako VPN zerbitzaritik egin, datu guztiak zifratzen dira. Honela, VPN bidez lortutako konexioa modu seguruan egiten da. Zerbitzu honetara sartzeko kontuen erabilera ezarrita dago sare korporatiboko LDAP kontuen zerbitzuaren bidez. Unibertsitateko ikasle guztiek horretarako kontu bana dute LDAP zerbitzarian. Beraz, unibertsitateko edo interneteko sare fisikoetatik sare pribatu txikiak birtualizatzen dira. Sare fisikoa sare logiko askotan banatzen da eta ikasle bakoitzak norbere sarea izatea ahalbideratzen du.



Blender (softwarea)
Blender softwarea irudi digitalak sortzeko edo konputagailuz sortutako irudiak sortzeko konputagailuz egindako irudi grafikoen aplikazio librea da, edo zehazkiago esanda, konputazio grafiko edo hiru dimentsioetako grafikoez bidez.
Gaur egungo eremu askotan erabiltzen den aplikazioa da, esate baterako, zinema, telebista, marrazki bizidunak, iragarkiak, hedabideak, bideojokoak, eta abar.

Blender software librea da. 1994. urtean plazaratu zen lehen aldiz. Ton Roosendaal izan zen lehen garatzailea, Eindhoveneko (Herbeereak) NeoGeo izeneko bere estudio txikian. 1998ko urtarrilaren 1ean argitaratu zen publikoki sarean. Linux eta Windowserako bertsioak jarri zituzten eskuragarri eta 2000 garren hamarkadako interneteko "boom" horrekin batera 2002ko urriaren 13an, softwarea GNU GPL lizentziapean argitaratu zuten.



Konputagailuz sortutako irudia.


Blender euskaraz (bloga)
Bus (informatika)
Bus (bidirectional universal switch), informatika arloan, elementu bi edo gehiagoren artean seinale elektrikoak bidaltzeko elektrizitatearen hari eroaleak dira.
Elektronikako aparailuetan, konputagailuetan gehien bat, komunikatzeko elementurik erabilgarriena busa da.

Ezaugarriak
Busaren ezaugarriak hauek dira:

Oinarri-banda: Informazioa busetik zuzenean bidaltzen da, eramailerik gabe.Paralelismo maila: Orokorrean, busa paraleloa da, hau da une batean bitak batera bidaltzen ditu. Batzuetan bus multiplexatua erabiltzen da, bus paraleloa bezalakoa da, baina bere zabalera bidali behar den hitzarena baino txikiagoa da. Horregatik, hitz oso bat bidaltzeko, bidaltze partzialak egin behar dira, busa denboran multiplexaturik.
Tenporizazioa: Tenporizazioa kontutan izanik, busa ziklo osokoa edo zatitutakoa izan ahal da. Osokoa bada, busa okupatuta dago gailu arteko transferentzia irauten duen denbora guztian. Zatitutakoa bada, busaren denbora zati txikietan banatzen da (time slots). Honelako zati batek mezu bat bidaltzeko balio du. Orduan oinarrizko transferentzia bi periodotan zatitzen da: eskaerena era erantzunarena.
Eragiketa era: Bi gailu artean nola sortzen den elkarrizketa transferentzia bat egiteko. Izan daiteke sinkronoa edo asinkronoa.
Kontrol estrategiak: Busak, gailuak konektatzen dituzten hari batzuekin osaturik daude. Kasu solinean, PUZak kontrolatzen ditu transferentzia guztiak, bera da nagusia edo maisua da, eta beste gailu guztiak morroiak dira. Batzuetan aldi batetarako maisuak agertzen dira, adibidez PUZari ziklo-lapurreta eskatzen dioten gailuak, memoriara sarbide zuzenak egiteko. Beste egoera batzuetan maisu batzuk busaren erabilera banatzen dute.
Luzera: Busa, gehienezko luzera batetarako diseinatzen da.
Abiadura: Bus baten transmisio abiadura bere luzera, konexioak, egiteko erabili den euskarria eta kontrol logikaren menpe dago.
Konexio gaitasuna: Zenbat elementu konektatu ahal diren bus batean
Aplikazioa: Bus baten ezaugarriak mugatzen ditu.
Ziklo motak: Ondorengo zikloak jasan dezake:-Maisu batek irakurketa ziklo bat morroi bateri
-Maisu batek idazketa ziklo bat morroi bateri
-DMA zikloa (ziklo-lapurreta, idazketa edo irakurketa)
-Eten zikloaLogika mota: Batzuetan logika negatiboarekin eraikitzen dira, zeren:-Potentzia gutxiago gastatzen da
-Konmutazioa azkarragoa da
-Gailua itzalita badago, ukatu balore hartzen du.Euskarria: Gailu desberdinetako konexio fisikoa egiteko erabiltzen den materiala da. Izan ahal dira:-Kableak (Txirikorda, laua, ardazkidea)
-Zuntz optikoa


PUZ
Elektronika
Helbide-bus



Cache memoria
Informatikan, cache memoria edo aurrememoria memoria nagusiaren datu kopiatu batzuen bilduma da. Memoria nagusia prozesagailua baino askoz motelagoa da, gainera azken honek memoriako datu/aginduak atzitu behar dituenez memoriak sistemaren atzipen denbora moteldu egiten du. Horretarako erabiltzen da cache memoria, behar diren datu/aginduak azkar atzitzeko posibilitatea izateko. Cache memoria prozesagailutik hurbil dago eta bere atzipen denbora memoria nagusiaren atzipen denbora baino askoz azkarragoa da.
Cachea prozesatzeko unitate zentralaren (CPU) eta ausazko sarbidedun memoriaren (RAM) artean kokatzen den memoria da, datu trukea azkartzeko.
Datu bat lehen aldiz atzitzen denean, cachean kopia bat egiten da; hurrengo atzipenak aipatutako kopia horri egiten zaizkio, datuaren atzipenerako denboraren bataz bestekoa gutxituz. Mikroprozesadoreak memoria nagusiko kokapen batean irakurri edo idatzi behar duenean, lehendabizi datu horien kopia bat cachean dagoen egiaztatzen du. Hala bada, mikroprozesadoreak momentuan bertan idatzi edo irakurtzen du cache memorian, zeina memoria nagusiko irakurketa edo idazketa baino askoz azkarragoa den.
Antzeko moduan, software-cache bati buruz hitz egiten dugunean, leku motelago batetik kalkulatutako edo kopiatutako datuak dauzkan memoria eremuaz hitz egiten ari gara. Ohiko adibide bat web nabigatzaileko cacheari buruz hitz egitea da, diskoko espazio honek Internetetik edo barneko saretik deskargatutako aldi baterako informazioa dauka, zeinak sistemaren jatorriagatik, beti edukiko duen makinako disko fisikoak baino abiadura motelagoa.

Motibazioa
Tamainak eta abiadurak berezkoa duten erlazioa dute, izan ere, baliabide handiago batek distantzia fisiko handiagoak dakartza. Bestalde, ordea, SRAM  bezalako kostu handiko teknologia, eta merkeagoak diren eta  katean erraz ekoizten diren DRAM edo disko gogor modukoen arteko konpentsazio bat ere badakar.
Cache batez hornitutako buffer memoria batek onurak dakartza banda-zabalera eta latentziarentzat.

Latentzia
Baliabide handiago batek atzipenerako latentzia esanguratsu batean eragiten du, adibidez, ehundaka erloju-ziklo pasa daitezke 4 GHz-eko gaur egungo prozesadore batek DRAM bateko datuak erabilgarri izaterako. Hau arintzeko, zati handietan irakurri, eta denboraldi batean datuak azkarragoa den edo prozesadoretik gertuago dagoen memoria batean gordetzen dira, ondoren datozen irakurketak azkarragoak izango diren esperantzarekin. Aurreikuspenek edo aldez aurreko lortze esplizituek (prefetching ingelesez) ondoren etorriko diren irakurketak nondik etorriko diren ere asma dezakete eta, beraz, eskaerak aurrez egin ditzakete; hau ongi egin ezkero latentzia ia baztergarria izatera murrizten da.

Banda-zabalera
Cache baten erabilerak azpian dagoen baliabidearen errendimendu handiagoa ere ahalbidetzen du (ingelesez throughput terminoa erabiltzen da), hainbat transferentzia txiki eskaera handiago eta eraginkorragoetan paketatuz. DRAMen kasuan, hau bus zabalago batetik zerbitzatu ahalko litzateke. Imajina ezazu programa bat 32 biteko helbide espazio batean bytak eskaneatzen, baina, txipetik kanpo 128 biteko datu bus baten kargu; cacherik gabeko byte indibidualen atzipenak banda-zabalera osoaren 1/16 erabiltzea ahalbidetuko luke solik, eta datu mugimenduen 80% helbideak izango lirateke. Horrela, zati handiagoak irakurtzeak behar den banda-zabaleraren frakzioa murrizten du helbidearen informazioa transmititzeko.

Cache motak
Cache unitatea abiadura handiko biltegiratze sistema berezi bat da. Memoria nagusiko gordetako area bat izan daiteke, edo abiadura handiko aparteko biltegiratze gailu bat.
Hiru dira sarri konputagailu pertsonaletan erabiltzen diren cache motak: disko-cacheak, pista-cacheak eta web-cacheak.

Disko-cacheak
Disko bati lotutako RAM memoria zati bat da, berriki irakurritako datuak biltegiratzeko eta berriz ere eskatzen diren kasuetarako karga arintzeko asmoarekin. Aplikazioen errendimendua nabarmen hobe dezake, izan ere, RAMeko byte bateko datuak atzitzea disko gogorreko byte bat atzitzea baino mila aldiz azkarragoa izan daiteke.

Pista-cacheak
RAM motako egoera sendoko memoria bat da, zeinaren mota honen erabilera superkonputagailuetara mugatzen den bere kostu handia kontuan hartuta.

Web-cacheak
Web dokumentuak biltegiratzearen arduraduna da kontsumitutako banda-zabalera, zerbitzarien karga eta deskargen atzerapenak murrizteko. 3 cache web mota daude: Pribatuak, zeinak erabiltzaile batentzat solik funtzionatzen duten, Partekatuak, hainbat erabiltzaileri zerbitzatzen dizkiete orriak eta Pasarela, zeinak jatorrizko zerbitzariaren kargu funtzionatzen duten, bezeroek ez bereizteko moduan.



Cairo (grafikoak)
cairo hainbat backend dituen software libre grafiko liburutegi bat da, software garatzaileek hainbat gailu ezberdinetan bektore grafikoak sortzeko API bat dakarrena. Egun euskarria duten backend-en artean daude X Window System, Win32 GDI, Quartz, BeOS-en APIa, OpenGL kontestuak (glitz erabiliaz), irudi buffer lokalak, PNG irudiak, PDF, PostScript eta SVG fitxategiak. cairo hardware azelerazioa erabilitzeko diseinatua dago, hau eskuragarri dagoenean.
C lenguaian idatzia egon arren, binding ugari ditu beste lenguaiekin programatu ahal izateko, eta hauen artean C++, C#, Common Lisp, Haskell, Java, Python, Perl, Ruby, Smalltalk, eta beste batzuk.

Antzeko teknologia
Cairo antzeko teknologia batzuekin lehiatzeko diseinatua dago, ala nola Microsoft-en WPF eta GDI+ edo Apple-en Quartz-ekin

Erabilera nagusia
Mono proiektuak ia hasieratik erabili du Cairo.
Gecko 1.8 bertsoak, Mozilla Firefox 1.5 eta Seamonkey 1.0 web nabigatzaileek, cairo darabilte SVG eta <canvas> edukiak marrazteko
Gecko 1.9 bertsioak, Firefox 3.0 bertsioaren oinarriak, cairo erabiliko du web edukiak zein interfazea marrazteko.
GTK+-ak, 2.8 bertsiotik aurrera, 2005eko Abuztuaren 13 kaleratua, cairo darabil widget gehienak marrazteko.



Luz Castro
Luz Castro Pena (Ferrol, Coruña, Galizia, 1972-) ingeniari informatikoa Imaxin Software enpresaren sortzaileetako bat eta Coruñako Unibertsitateko irakaslea da.

Egindako lanak
Coruñako Unibertsitateko Ikus-entzunezko Komunikazioko Fakultatean irakaslea da 2008tik Multimediaren Oinarriak gaian. Bide-jokozalea izanik bideo-jokoak ere sortu izan ditu eta aztertu izan du genero-rolak zelan azaltzen diren bideo-jokoetan.

Galizian Hizkuntzaren prozesamenduaren arloan aritzen den Imaxin Software enpresako sortzaileetako bat izan zen 1997an, eta enpresa horretan arduraduna da hizkuntza-aplikazioak eta joko serioak garatzen dituen sailean. Imaxin Software enpresa honek 2006an itzulpen automatikoko OpenTrad sistema sortu zuen. Espainiar estatuko lau hizkuntza kontuan hartuta diseinatu zen: euskara, galiziera, gaztelania eta katalana. Gaur egun, 20 hizkuntza bikote baino gehiagoren arteko itzulpenak egin ditzake, eta asturiera ere sartu dute. Euskarari dagokionez, gaztelaniatik itzultzeko baino ezin da itzuli. Kode irekian eskuratu daitekeen OpenTrad itzulpen-sistema hau elkarlanean garatu zuen beste enpresa edo ikerketa-talde hauekin: Eleka Ingeniaritza Linguistikoa, Vigoko Unibertsitateko Informatika-Hizkuntzalaritzako Mintegia, Alacanteko Unibertsitateko Transducens taldea, Kataluniako Unibertsitate Politeknikoko TALP taldea, Euskal Herriko Unibertsitateko Ixa taldea eta Elhuyar Fundazioarekin.
EGANET elkarteko lehendakariordea izan zen 2008tik 2010era. EGANET Internet eta teknologia berriak lantzen dituzten enpresen elkartea da Galizian.
IKTn dabiltzan Galiziako ekintzaileak dinamizatzen dituen LaconNetwork sarearen sortzaileetako bat izan zen 2010ean eta sustatzailea geroztik.

Sariak
2012ko Ada Byron saria. Galiziako Ingeniari Informatikoen Elkarte profesionalak emandakoa.  
2009ko EGANET saria. Lan-giro hoberenarentzako saria, Imaxin Software bere enpresak jaso zuena.


Kanpo loturak
@luz_castro, Twitterreko kontu pertsonala
Linkedin-eko orria
imaxin|software enpresa.
Laconnetwork, IKTn dabiltzan Galiziako ekintzaileen elkartea.
Opentrad itzulpen-sistemaren webgunea
(Gaztelaniaz) Adquisición de recursos básicos de lingüistica computacional del gallego para aplicaciones informáticas de tecnología lingüistica. Procesamiento del Lenguaje Natural (PDLN) 31 (2003) Luz Castro Peña, Angel López López, José Ramon Pichel Campos, José Luis Aguirre Moreno, Alberto Álvarez Lugrís, Xavier Gómez Guinovart, Elena Sacau Fontenla, Lara Santos Suárez:
COM fitxategi
MS-DOS-en, sistema eragile bateragarrietan, eta 8 biteko CP/M-n, COM fitxategiak fitxategi exekutagarrien mota edo formatu sinple dira. Fitxategiaren formatuaren izenak ".com"  fitxategien luzapenean du jatorria, fitxategi horietarako erabili izan zen luzapen originala alegia (ez da nahastu behar goi mailako .com domeinuarekin).
Hala ere, fitxategiaren formatuaren eta luzapenaren artean ez dago inolako erlaziorik, ez bada CP/ M-n edo MS-DOS-eko bertsio zaharrenetan.EXE fitxategiek ez bezala, COM fitxategiek oso egitura sinplea dute eta modu zuzen eta linealean gordetzen dute programa memorian.
Memoriako segmentu bakar batean sartzen diren programak bakarrik gorde daitezke COM fitxategietan.

Onartzen duten plataformek
Formatua exekutagarria da Windowsen oinarritutako plataforma berri askotan, baina MS-DOS emulatzen duen azpisistema batean exekutatzen da. Azpisistema hori x64 bertsioetan kendu egin zen.
COM fitxategiak DOS emuladoreetan ere exekuta daitezke, adibidez DOSBOX bezalako emuladoreetan, edo emuladore horiek onartzen dituzten edozein plataformatan.
Hasiera batean COM "komandoaren" laburdura zen, .com fitxategiek makinan exekuta zitezkeen oinarrizko komandoen kodea baitzuten.
Nukleoaren zenbait funtzionalitatek, MS-DOS-eko more bertsioak adibidez, eta sistemaren hasierako aplikazio txikiek, IBM Alley Caten jokoak adibidez, formatu hori erabiltzen zuten.

Formatu bitarra
Formatu exekutagarrien artean COM formatua izango da agian sinpleena, datuak eta kodea bakarrik ditu, eta ez  metadaturik. Segmentu baten 0x0100 helbidetik aurrera  kargatzen da eta exekutatzen da.memoriaren segmentazioa dela eta,  birkokaketa ez da beharrezkoa.
Hala ere, hain sinple izateak kostu bat du: kode bitarrak 65,280 (0xFF00) byteko tamaina maximoa du, eta segmentu bakar batean gorde behar da kode eta datu guztiak.
Hori ez zen arazoa  8 biteko lehenengo ordenagailuetan, baina  16 biteko eta, geroago,  32 biteko prozesadore sortu zirenean, arazo hori arrazoi nagusia izan zen formatu hori ez erabiltzeko, segmentatutako memoriak handiagoak baitziren.Intel 8080 CPUaren arkitekturan, memoriako 65,536 byte bakarrik helbidera daitezke (0x0000 eta 0XFFFF arteko helbideak).
[[:es:CP/M| CP/M]-n], memoria horren lehenengo orria, 0x000-tik 0x00FF-ra, sistemak erabiltzeko erreserbatuta zegoen, eta erabiltzailearen programa guztiak 0x0100 helbidean kargatu behar ziren exekutatu ahal izateko.
COM fitxategiak eredu horrekin bat datoz ezin hobeki. Kontuan hartu behar da aldi berean programa edo komando bakar bat exekuta zitekeela: 0x0100 helbidean kargatuta zegoen programa bakarrik exekutatzen zen, besterik ez.
MS-DOS-ean eta CP / M-n fitxategiaren formatua bera bada ere, ez du esan nahi CP/M-ren programak MS-DOS-ean zuzenean exekuta daitezkeenik, edo alderantziz. MS-DOS-eko COM fitxategiek x86 aginduak dauzkate; CP/M-eko COM fitxategiek berriz  8080, 8085 edo Z80 aginduak dauzkate.
Gainera, MS-DOS-eko COM fitxategiak maiz 21h etenen bidez sortzen diren sistema eragileko deien menpe daude. Prozesadoreen bi familiek exekuta ahalko duten COM fitxategi  astun bat sortzea posiblea da
Fitxategiek .COM luzapena izan dezakete, baina ez lehenik deskribatu den formatua. Hau fitxategiaren hasieran kokatzen den  "zenbaki magiko" bati esker jakiten da.
Adibidez, gaur egun  DR-DOS 6-n  COMMAND.COM fitxategia DOS-eko formatu exekutagarrian dago, fitxategiaren lehenengo bi byteek adierazita, MZ ( 0x4D5A), hau da,  Mark Zbikowskiren inizialak.
CP/M 3-n, COM fitxategi baten lehenengo bytea 0xC9 bada, honek 256 byteko goiburu bat dagoela adierazten du, 0xC9  8080 makinarenRET agindua baita.
Horrek esan nahi du COM fitxategiaren exekuzioa bertan behera geratuko dela luzapen hori onartzen ez duen CP/M makinaren bertsio batean exekutatzen bada.

Exekutatzeko lehentasuna
Baldin eta direktorio batek izen bereko bi fitxategi badauzka ( luzapena kontuan hartu gabe), bata COM eta bestea EXE, COM fitxategia lehenago exekutatuko da. Adibidez, direktorio batek bi fitxategi hauek baditu, nota.com eta nota.exe, honako hau jarri beharko da nota.com fitxategia exekutatzeko:

C:\>nota

Erabiltzaileak nota.exe exekutatu nahi badu, fitxategiaren izen guztia esplizituki erabili beharko du:

C:\>nota.exe

Erabilera gaiztoa
Exekuzioaren lehentasunean dagoen arazoa aprobetxatuz, batzuetan  birusen sortzaileek notepad.com bezalako izenak erabiltzen dituzte haien birusetarako.Haien ideia hauxe da: fitxategia EXE fitxategiaren direktorioan jartzen bada, komandoaren edo batch fitxategi baten exekuzioak haien programa exekutatuko du erabiltzailea konturatu gabe,  notepad.exe  testu-editorearen ordez.Birusen sortzaile batzuk COM fitxategien formatuari buruz ezer ez dakiten erabiltzaile berriak erasotzen saiatu dira, punto-com Interneteko domeinuan daukaten konfiantza erabiliz. " www.free-gift.com" izeneko dokumentu bat erantsita duten posta-mezuak bidali dira (euskaraz " www.opari-doan.com" izango litzateke). Erantsitako dokumentuan sakatu zuten Microsoft Windowseko erabiltzaile zuhurtziagabekoak ez ziren http://www.free-gift.com/ web gunea ikusten ari; horren ordez, kontu handiz egindako, eta ziur aski gaiztoa zen www.free-gift izeneko komando bitar bat exekutatzen ari ziren. Horrela, baimen osoa ematen zioten komandoaren egileari, erabiltzailearen makinan nahi zuen guztia egiteko.Horrek ez du esan nahi gaiztakeriarik dagoenik COM fitxategiaren formatuan; .com komando-fitxategien eta, hamarkada bat edo beranduago, web komertzialen .com guneen arteko talka erakusten duen adibide bat besterik ez da.



Common Object Request Broker Architecture
CORBA (Common Object Request Broker Architecture) informatikan sistema bananduak garatzeko plataforma ezartzen duen estandar bat da, objektuetara zuzendutako oinarri batekin urruneko metodoei deia erraztuz. OMGek sortutako estandar honek APIak, komunikazio protokoloak eta lengoaia ezberdinetan idatziak eta plataforma ezberdinetan exekutatuak izan diren aplikazioen arteko elkarrekintza ahalbidetzen duten tresnak definitzen ditu.
Zentzu orokor batean, CORBA-k kode idatzia "bildu" egiten du beste lengoaia batean, zeinak pakete batean kodigoaren gaitasun gehigarriak eta bere metodoei deitzeko gaitasunaren informazio gehigarria duen. Sortzen diren objektuak, sareko beste programa edo CORBA objektu batetik deitu daitezke. Beraz, CORBA makinak irakur dezaken dokumentazio formatu bat da, goiburudun fitxategien antzekoa baina informazio gehiagorekin.
CORBA-k interfazeak definitzeko lengoaia (IDL) erabiltzen du objektuek interfazeetan eskainiko dituzten zerbitzuak definitzeko. CORBA-k IDL hau hartu dezake oinarri lengoaia zehatz baten interfazea definitzeko. Ada, C, C++, Smalltalk, Java, Python, Perl eta Tcl lengoaietarako ditu inplementazio estandarrak.
Interfaze bat IDL-an konpilatzean kodea sortzen du bezeroarentzat eta zerbitzariarentzat ( Objektuaren inplementatzailearentzat). Bezeroaren kodeak urruneko metodo deiak egin ahal izateko dira Stub bezela ezaguna da , eta bezeroaren aldean urruneko objektuaren proxya (Ordezkaria) dauka. Zerbitzariarentzat sortutako kodea skeletons batzuetan datza. Garatzaileak objektuaren metodoak inplementatzeko bete behar dituen eskeletoak.
CORBA multiplataforma zehaztapena baino gehiago da. Oro har, beharrezkoak izaten diren zerbitzuak definitzen ditu. Adibidez, segurtasun zerbitzuak eta transakzioak.
Beraz, ez da sistema eragile bat, middlewarea da.


RPC
RMI
DCOM
SOAP
.NET
konputazio banatua
IIOP
ORB
Web zerbitzu
EJB


Object Management Group
CORBA
CORBA (Informazio baliagarria)
OMG zehaztapen katalogoa
CORBA inplementazioak
Combat: Tcl ORB eta C++ entzako Tcl kapa
Perl ORB
PocoCapsule CORBA eta DDS aplikazioetan oinarritutako osagaientzako markoa.
Complex instruction set computing
Complex instruction set computing edo CISC konputagailu arkitektura eredu bat da. CISC mikroprozesagailuek oso zabala izateagatik eta memorian edo barne erregistroetan dauden operatzaileen artean operazio konplexuak egitea ahalbidetzeagatik bereizten den argibide multzo bat dute, RISC arkitekturarekiko kontraposizioan.
Arkitektura mota honek, argibideen arteko paralelismoa zailtzen du, eta, ondorioz, gaur egun, errendimendu handiko CISC sistema gehienek argibide konplexu horiek RISC motako zenbait argibide sinpletan, orohar mikroargibide deituak, bihurtzen duten sistema bat daramate.
CISCak prozesagailu fabrikazioaren lehen korrontekoak dira, RISCak garatu baino lehenagokoak. Horien adibide batzuk: Motorola 6800, Zilog Z80 eta egungo ordenagailu pertsonal gehienetan erabiltzen den Intel x86 familia guztia.
Nabarmendu behar da, alabaina, CISC izenaren erabilera RISC prozesagailuak agertu ondoren hasi zela, azken hauen defendatzaile/sortzaileen partetik izen gutxiesgarri bezala.


Retronimo
Harvard arkitektura
von Neumannen arkitektura
Mikrokontrolagailu
RISC
SISC



Cookie
Cookie bat (['ku.ki] ahoskatzen da; hitzez hitz ingelesez gaileta esan nahi du) web zerbitzari batek erabiltzailearen fitxategi sisteman (erabiltzailearen nabigatzailean) idazten duen testu-fitxategi txiki bat da. Erabiltzaileak webgune hori kargatuko duen aldi bakoitzean, nabigatzaileak cookie hori atzera bidaliko dio zerbitzariari, erabiltzailearen aurreko jarduera jakinarazteko. Horrela, zerbitzariak erabiltzaile horri modu pertsonalizatuan erakutsi ahal izango zaio webguneko informazioa.
Hauek dira ohiko erabilerak:

Aurreko saio batean erabiltzaileak edukiak ikusteko hautatu dituen aukerak gordetzea (hizkuntza, adibidez), hurrengo saioetan hasieratik edukiak horrelaxe ikus ditzan.
Erabiltzailearen konputagailuaz informazioa jasotzea, adibidez: IP helbidea, sistema eragilea, nabigatzailearen mota edo ea une honetan erregistratuta dagoen webgunean.
Denda birtual bateko erosketa-poltsa bat kudeatzea.
Erabiltzaileak bisitatu ohi dituen webguneei buruzko informazioa jasotzea.
Erabiltzaileak webgune horretan duen izena eta pasahitza gordetzea, webgunea bisitatuko duen aldi guztietan horiek berriro tekleatzeko beharrik ez izateko.Cookie-en bidez nabigatzen ari denaren inguruko ohiturak ondorioztatu daitezke eta ondorioz cookie-en erabilera maltzurra egin daiteke. Herrialde batzuetan lege bereziak sortu dituzte erabiltzaileen pribatutasuna babesteko. Hala ere, cookie-ek testu-fitxategi txikiak dira eta ezin dute ezabatu konputagailuko daturik, leiho berririk ireki, edo zabor-posta sortu, batzuetan esan den moduan.
Cookie baten segurtasuna hiru puntutan oinarritzen da: bisitatzen ari den webgunearen segurtasuna, bisitariaren nabigatzailearen segurtasuna eta ea cookie-a enkriptatuta bidaltzen den. Hiru puntuetako batean segurtasuna ez badago ziurtatuta hacker batek irakur litzake cookie-aren datuak.

Inplementazioa
Teknikoki, cookiak web zerbitzariak aukeratutako datu multzo bat dira eta testu fitxategi moduan nabigatzailera bidaltzen dira. Fitxategi hau nabigatzaileak gordetzen du eta web orri berri bat eskatzen denean atzera web nabigatzaileari bidaltzen du, aldaketarik egin gabe. Azken finean, aurretik egindako aldaketen memoria bezala jokatzen du cookieak. Cookierik egongo ez balitz web zerbitzarira egiten diren eskaera guztiak toki berdinera bidaliko lukete eta cookien bidez aurreko egoera batean oinarritutako web orria erakutsi daiteke.
Cookiea sortzen duen zerbitzariak iraungitze data bat jarri diezaioke fitxategiari, horrela, data horretan fitxategia ezabatu egingo da. Iraungitze datarik jartzen ez bada cookiea nabigatzailea ixten denean ezabatzen da, ez besteak bezala, saiotik saiora gorde egiten dela. Horregatik, iraungitze data duten cookieak iraunkorrak direla esaten da.

Nabigatzaileko aukerak
Egungo web nabigatzaile gehienek cookieak onartzen dituzte. Normalean erabiltzaileari nabigatzaile ezagunenek ondorengo hiru aukera nagusiak eskaintzen dituzte:

Edozein cookie onartzen da
Erabiltzaileari galdetzen dio cookie bakoitza onartu nahi duen
Ez ditu cookieak onartzenJavaScript onartzen duten nabigatzaile gehienek helbideen lekuan javascript:alert("Cookies: "+document.cookie) idatziz aktibo dauden cookieak ikusi daitezke.





Datu zientzia
Datu zientzia edo datuen zientzia jakintza erauzteko metodo zientifikoak, prozesuak eta sistemak nahasten dituen disziplinarteko alorra da. Datuen errepresentaziotik estrategia berrien sormenerako baliabideak lortzeko erabilia.

Historia
1962an, John W. Turkey-k "Datu zientzia" terminoa aurretik aipatu zuen bere "The Future of Data Analysis" artikuluan, estatistika matematikoaren bilakaera bat azaltzean. Bertan, lehenengoz definitu zuen datuen analisia: "Datuak aztertzeko prozedurak, prozeduren emaitzak interpretatzeko teknikak, datuen azterketa errazagoa, zehatzagoa eta zuzenagoa egiteko berauen bilketaren planifikazio moduak, eta datuen azterketan aplikatzen den makineria eta Matematika-estatistiken emaitzak.". 1997an "Exploratory Data Analysis" argitaratu zuen datuen erabilketan enfasi handiagoa jarri behar zela argudiatuz, bertan, eredu estatistikoetan hipotesi berriak probatzeko iradoki zuen.

Datu zientzia, sortu berri den diziplinatzat hartu da orokorrean, baina Peter Naur zientifiko daniarrak kontzeptu hau erabili zuen hirurogeigarren hamarkadan, konputazio zientziaren ordez. Alegia, 1974an "Concise Survey of Computer Methods" liburua argitaratu zuen, non behin eta berriz kontzeptuaren aipamena egiten du. Honek arlo akademikoan libreki erabiltzea eta hedatzea sortarazi zuen.
1996an, lehendabiziz datu zientzia terminoa aipatu zen Koben, Japonian, egindako konferentzia batean. International Federation of Classification Societies (IFCS) taldeko partaideen arteko hitzaldia izan zen, "Datu zientzia, sailkapena eta erlazionatutako metodoak" izena zuena.
2002ko apirilan, Committee on Data for Science and Technology-k (CODATA) Data Science Journal-en argitalpena hasi zuen, datu-sistemen deskribapen arazoetara, aplikazioetara eta lege-arazoetara bideratuta. Geroago, 2003ko urtarrilan, Kolonbiako Unibertsitateak The Journal of Data Science argitaratzen hasi zen, hainbat datu zientzialarik ideiak partekatzea eta haien perspektibak plazaratzea eskaintzen zuen plataforma izan zena.
2009an, Research Center for Dataology and Data Science-eko Yangyong Zhu eta Yun Xiong ikertzaileek, “Introduction to Dataology and Data Science” argitaratu zuten. Natur-zientziekin eta gizarte-zientziekin alderatuta, datu zientziak saretik informazioa eskuratzea eta azterketa helburu duela adierazi zuten.
IEEE Task Force on Data Science and Advanced Analytics 2013an sustatu zuten, ostera, bere lehenengo nazioarteko konferentzia 2014an egin zen. 2015ean Springer-ek International Journal on Data Science and Analytics argitara eman zuen datu zientzietako lan originalak argitaratzeko.

Aplikazioak
Marketinan
Netflixek, multimedia edukia ematen duen enpresa estatubatuarrak, algoritmoen bidez erabiltzaileak duen kontsumo ohitura aztertzen duen plataforma eskaintzen die bere 120 milioi erabiltzaileei. Identifikatzeko zein diren bilatzen dituzten edukiak eta interesezkoa izan dezaketena determinatzeko. Metatzen den informazio guztia zehazki aztertua izateko erabiltzen da, erabiltzailearengandik ikasteko eta gomendio zuzenak eman ahal izateko.

Gobernantzan
Eusko Jaurlaritzak konpromisoa hartu du bere esku dauden datu publikoak irekitzeko, eta hauek biltzen eta eskaintzen dituen Open Data Euskadi webgunea publikatu zen 2010ean. Alegia, Jaurlaritzaren eta bere menpeko erakundeen datu-irekien ataria. Administrazio publikoko datuak formatu berrerabilgarrietan irekitzea da sustatu nahi dena, gizarte-balioa sortzea eta herri-administrazioa eraginkorragoa eta gardenagoa lortzeko helburuarekin.  Beste herri-administrazio batzuekin lankidetzan dagoen plataforma ere bada, esaterako, Espainiako Gobernuaren eta Europar Batasunaren datu-katalogoetan ere publikatzen ditu bere datu-multzoak. Herritarren parte-hartzea metodo aberasgarritzat hartzen dute, datu-irekien eta informazio publikoaren berrerabilpenaren inguruko zenbait lehiaketa, ekitaldi eta ikastaro antolatuz.

Osasunean
Osasun arloan datu-iturburu heterogeneo anitzek gaixoekin, gaixotasunekin eta osasun-zentroekin erlazionatutako informazio kantitate handiak deskribatzen dituzte. Analisi sakon eta egoki baten ondorioz, garrantzizko erabilgarritasuna izan dezakena sanitarioentzat. Historia-klinikoek eta medikuntza-dispositiboek, osasun-datuak eskaintzen dituzte aurrerago erabakiak hartzera eramaten dutenak eta datu horien ikerketa egoki baten euskarriak gaixoei osasun-zerbitzu hobekiago bat bermatzen du. Informazio-analisi teknika berriek baliabide sanitarioak modu eraginkorragoan erabiltzea baimendu dute, baita sintometatik abiatuta gaixotasunak aurresatea edo gaixoari txostena automatikoki egitea ere.

Finantzan
Norbanakoen premiak eta merkatuaren egungo egoera zein den aztertu dezake datuen zientziak. Sektore zehatz batean lehian dauden enpresa ugari daude eta ezinbestekoa dute jakitea zer den momentu oro bezero potentzialek nahi dutena. Internet bidezko bilaketek edo egindako galdeketek bezeroari buruzko informazioa eskuratzea egiten dute, zer eta zein neurritan produktua behar duten enpresei jakiten ahalbidetzen dute, datu hauen prozesaketa batek merkatuan hazkunde ekonomikoak sorraraziz.

Datu zientzialaria
Datu zientzian jarduten den jakitunari datu zientzialaria deritzo. Master in Data Science masterraren arabera, estatistikoen, informatikarien eta sormenerako pentsatzailearen nahasketa da, hurrengo trebetasunekin:

Hainbat datu-basetatik baliozko informazioa erauzteko, biltzeko eta prozesatzekoa.
Bere ondorioak eta emaitzak datu zientzialariak ez direnei komunikatzeko, bistaratzeko eta ulertarazteko gaitasuna.
Datuetan oinarritutako soluzioak sortzeko, kostuak murrizteko eta mozkinak handiagotzeko gaitasuna.Maila guztietako eta industria guztietako datuetan oinarritutako proiektuei aurre egiteko ahalmena.Proposatzen zaizkion auziei erantzuna emateko gai izan behar da. Horretarako, datu zientzialari batek jarraitzen duen prozesua hurrengo urratsetan labur daiteke:

Datuak erauzi, edozein bolumenetakoak, haien iturria edozein dela ere.
Datuak filtratu, emaitzetan oztopa dezaketenak ezabatu.
Datuak prozesatu metodo estatistikoak erabiliz. Esaterako, erregresio ereduak, hipotesi-probak, inferentzia-estatistikoa, etab.
Behar izatekotan saiakuntza gehigarriak diseinatu
Ikerketan esanguratsuak diren datuen bistaratze grafikoak sortu.Estatistikan doktorea den Nathan Yau-k zehaztu zuen: datu zientzialaria APIak, datu-baseak, eta datuen erauzketak egiten ikasi behar duen estatistikoa da. Programatzen ikasi beharko duen diseinatzailea, eta adierazgarriak diren datuen lorpena eta analisia egiten jakin behar duen konputologoa da.

Erlazionatutako alorrak
Big Data
Datu zientziaren eta Big Dataren arteko desberdintasunak adieraziko dira hurrengo taulan.

Datu meatzaritza
Datu zientziaren eta datu meatzaritzaren arteko desberdintasunak adieraziko dira hurrengo taulan.



Datu-base eskema
Datu-basearen eskemak (ingelesez Database Schema) datu-basearen egitura deskribatzen du datu-base kudeaketa sistema (DBKS) batek onartzen duen lengoaia formal batean. Datu-base erlazional batean, eskemak hauek definitzen ditu: taulak, taula bakoitzaren eremuak eta hauen datu-motak.
Eskema, orokorrean, datu-hiztegi batean gordetzen da. Oro har datu-base lengoaia baten bidez definitzen bada ere, datu-base eskema terminoa
Aunque generalmente el esquema es definido en un lenguaje de Base de datos, el término se usa a menudo para referirse a una representación gráfica de la estructura de base de datos.

Datu-base eskemaren mailak
eskema kontzeptuala, kontzeptuen eta beraien arteko harremanen mapa;
eskema logikoa, entitate, atributu eta horien arteko harremanen mapa bat;
eskema fisikoa, eskema logiko baten aplikazioa.
objektu-eskema.


Arkitektura oinarrizko datu-ereduak
Datuen modelatzea



Datu-konpresio
Konputazio zientzian  datu-konpresioa tratatu beharreko datuen bolumenaren murriztea da, informazio jakin bat ahalik eta espazio kopuru txikiena erabiliz adierazteko. Datu-konpresioaren ekintza  konpresio izendatzen da, eta kontrakoa deskonpresioa.
Konpresiorik gabeko informazio kodetu batek (datuak, seinale digitala, eta abar) hartzen duen lekua  laginketaren maiztasunaren eta  bereizmenaren arteko zatidura da. Beraz, zenbat eta bit gehiago erabili, orduan eta handiagoa izango da fitxategiaren tamaina. Dena den, lanerako erabiltzen den  sistema digitalak ezartzen du bereizmena eta biten kopurua ezin da nahi bezala aldatu; hori dela eta, konpresioa erabiltzen da, bereizmen handiko informazio kantitate bera bit kopuru txikiagoan transmititzeko.
Datu konpresiorako erabiltzen diren algoritmoak zenbakiak zenbaki lehenen biderketa moduan adierazteko algortimoetan oinarritzen dira. Biderketa horretako zenbaki lehenen maiztasunak modu unibokoan adierazten du jatorrizko datua zein den.
Konpresioa  kodeketa berezi bat da eta bere ezaugarri nagusia da, konpresioarekin lortutako kodeketak jatorrizkoak baino tamaina txikiagoa duela.
Datu-konpresioa, funtsean, datu-sekuentzien errepikapenak aurkitzean datza; ondoren, datua eta errepikapenen kopurua besterik ez da gordeko. Honela, adibidez, fitxategi batean 6 byte okupatzen duen "AAAAAA" sekuentzia agertzen bada, 2 byte besterik okupatzen ez duen " 6A" gorde ahal izango litzateke, RLE (Run-length encoding) algoritmoa erabiliz.
Egia esan, prozesua askoz ere konplexuagoa da, gutxitan lortzen direlako hain zehatzak diren errepikapen-ereduak (irudiren batzuetan izan ezik). Honako konpresio-algoritmoak erabiltzen dira:

Alde batetik, algoritmo batzuek geroago forma motzagoetan kodetuko diren sekuentzia luzeak bilatzen dituzte.
Bestalde, algoritmo batzuek, Huffmanen algoritmoak adibidez, sarrien errepikatzen diren karaktereak aztertzen dituzte, gehien errepikatzen direnak forma motzagoetan kodetzeko.
Beste batzuek, LZW algoritmoak adibidez, aurkitutako ereduekin hiztegi bat eraikitzen dute, geroago eredu horiei erreferentzia egiten zaielarik.
Erraz ulertzen den beste konpresio-algoritmo bat  byte bikoitien kodeketa da.Konpresioari buruz hitz egiterakoan, honako bi kontzeptuak kontutan hartu behar dira:
Erredundantzia: Aurreikus daitezkeen edo errepikakorrak diren datuakEntropia: Informazio berria edo funtsezkoa da, hau da, mezu batean dagoen datu kopuru totalaren eta bere erredundantziaren arteko diferentzia.Datuek emandako informazioa hiru motatako izan daiteke:
Erredundantea: informazio errepikakorra edo aurreikus daitekeena.
Esanguratsua ez dena: hauteman ezin dugun informazioa; ezabatzeak, beraz, ez du mezuaren edukiaren gain eraginik sortuko. Adibidez, giza-entzumena 16/20Hz eta 16.000/20.000Hz arteko maiztasunak aditzeko gai bada, maiztasun horien gainetik edo azpitik daudenak ez dira esanguratsuak izango.Oinarrizkoa: esanguratsua dena. Erredundantea ez den informazio esanguratsua. Transmititu behar dena seinalea berreraiki ahal izateko.Hiru informazio mota horiek kontuan izanik, informazioaren konpresiorako hiru eredu ezartzen dira:
Galerarik gabeko konpresioa: mezuaren entropia osoa transmititzea (oinarrizkoa den eta esanguratsua ez den informazio osoa transmititzea, baina erredundantea kenduz).Galera subjektiborik gabea: informazio erredundanteaz gain esanguratsua ez dena ere kendu egiten da.Galera subjektiboarekin: oinarrizko informazioa galdu egingo da, errore nabariekin, baina onargarriak, berreraikiko da mezua ( adibidez: bideokonferentzia).

Konpresioa galerekin eta galerarik gabe egitearen arteko aldeak
Konpresioaren helburua beti da informazioaren tamaina txikiagotzea, tamainaren txikiagotze horrek edukiren gain eraginik izan ez dezan saiatuz. Dena den, datuen txikiagotze horrek informazioaren kalitatearen gain eragina izan dezake.
Galerarik gabeko konpresioa: galerarik gabeko konpresioan, datuak konprimatuak izan aurretik eta ondoren berdin-berdinak dira. Kasu horretan, gehiago konprimatzeak prozesatze-denbora luzatzea besterik ez du eragingo. Bit ratioa beti da aldakorra galerarik gabeko konpresioan. Testu-konpresioan erabiltzen da nagusiki.Galera eragiten duen konpresiorako algoritmo batek datuak ezaba ditzake tamaina gehiago txikitzeko, horrek kalitatea jaitsi ohi duelarik. Konpresioa galerarekin egiten denean,  bit ratioa  konstantea (CBR) edo  aldakorra (VBR) izan daiteke. Kontuan izan behar da konpresioa egin ondoren ezin izango dela jatorrizko seinalea berreskuratu, bai ordea haren hurbilketa bat; horrek jatorrizkoarekin izango duen antzekotasuna erabilitako konpresio motaren araberakoa izango da. Konpresio mota hau irudien, bideoen eta soinuaren konpresiorako erabiltzen da, batez ere.


Galeradun konpresio algoritmoa
Waveletak
ZIP
winRAR
CAB
LHA
DGCA
GCA
Bzip2
gzip
lzip
KGB Archiver
7-zip
AFA


Fundamentos de la compresión de imágenes
Procesamiento Digital de Señales Acústicas utilizando Wavelets.
Lista de Programas para Comprimir Datos
Lista de manuales de algoritmos de compresión sin pérdida
Compresión de datos
Datu-meatzaritza
Datu-meatzaritza (inglesez Data mining) estatistikaren (datu-analisiaren) eta konputazio-zientzien esparru bat da, datu-multzo erraldoietan ereduak aurkitzea helburu duena; informazioaren erauzte-prozesu horretan adimen artifizialeko, estatistikako eta ikasketa automatikoko metodoak erabiltzen dira. KDD (Knowledge discovery in databases) izenez ezagutzen den prozesuaren zati bat besterik ez da. Izan ere, KDD prozesuak datu-meatzaritza aplikatu aurretik datuak biltzea, aukeratzea, garbitzea eta eraldatzea eskatu ohi du. Ondoren emaitzak ebaluatu, interpretatu eta azken erabakiak hartu behar izaten dira.
Datu-multzo erraldoi horietan ezezagunak diren ereduak aurkitzearen ataza modu automatikoan edo erdi-automatikoan egiten da. Mota desberdineko ereduak izan ohi dira: datuen multzokatzea (clustering analisia), ohikoak ez diren instantzien (kasuen) detekzioa (Elementu atipikoen detekzioa), mendekotasunak aurkitzea etab. Aurkitutako eredu horiek sarrerako datu-multzo erraldoien interpretazio bat eskaintzen dute eta gerora aplika daitezkeen analisi gehigarrietan (ikasketa automatikoa) lagungarri izan daitezke.

Ezagutza aurkitzeko prozesuaren urratsak
Datu-meatzaritza datu-multzo handietan ezagutza aurkitzeko prozesuaren (KDD-ren) zati bat da. Prozesu osoaren urratsak honakoak dira:

Datu-multzoa aukeratzea: datu-multzoa osatzen duten kasuei (instantziei) buruzko informazioa bildu behar da, aldagaiak (aldagai iragarleak eta klase-aldagaiak) kontuan izanik.
Datuen ezaugarrien analisia egitea: Histogramen analisia, sakabanatze-diagramen azterketa, ez-ohikoak diren balioen detekzioa edota falta diren datuen tratamendua egitea bereziki garrantzitsua izaten da.
Datu-multzoa eraldatzea: Mota askotarikoa izan daiteke, problema bakoitzaren arabera erabaki beharrekoa izaten da datuei ondoen doakien eraldaketa egiteko. Urrats honen helburua datuak ahalik eta ondoen prestatzea da, ondoren datu-meatzaritzako teknikak aplikatzeko prest egon daitezen. Hori dela eta, urrats honi aurre-prozesaketa ere esan ohi zaio.
Datu-meatzaritza aplikatzea. Ezagutza erauztea. Aukeratzen den datu-meatzaritza teknikaren araberakoa izango da eraikiko den ezagutza-eredua.
Interpretazioa eta ebaluazioa egitea: Datu-multzotik erauzi den ezagutza-eredua ebaluatu behar da, baliagarria eta sinesgarria dela egiaztatzeko. Teknika desberdinak erabili izanagatik eredu desberdinak lortu badira, haien arteko konparaketa egitea komeni da, egokiena aukeratzeko. Datu-multzoaren ezagutza-arloan aditua den norbaiten laguntza beharrezkoa izan daiteke azken urrats honetan.Ereduak ebaluazioaren azken urratsa gaindituko ez balu, prozesu osoa hasieratik edo tarteko urratsen batetik aurrera errepika liteke.
Datu-meatzaritzako teknikak aplikatzen hasi ziren lehen urte haietan, egitura jakin bat zuten datu-baseetan gordeta egoten ziren datuek; enpresa ugari izan dira munduan zehar halako datu-baseak sortu eta elikatu izan dituztenak. Egun ordea, gero eta arruntagoa da datu-meatzaritzako teknikak egiturarik gabeko datu-multzoei aplikatzea, hots: testu-fitxategi, interneteko web-orri (web-meatzaritza), etab.

Datu meatzaritzako teknikak
Datu-multzoko datuekin egin nahi den analisiaren arabera, sailkapen gainbegiratua (a priori datu-baseko kasuen klasea ezaguna da) edo sailkapen gainbegiratu-gabea (a priori datu baseko kasuen klasea ez da ezaguna) bereiz daitezke. Hona hemen sailkapen gainbegiraturako teknika adierazgarrienetariko batzuk:

k-NN (K-Nearest Neighbour): Distantzian oinarritutako sailkatzailea da. Kasu berri bat sailkatzerakoan bere hurbileneko k auzokideen klaseen artean sarrien agertzen den klasea egokituko zaio. Inplementazioa erraza da.
Sailkatzaile Bayestarrak: Estatistika klasikoko probabilitate-teorian oinarritutako sailkatzaileen familia bat da. Kasu berriarentzat egindako iragarpenari probabilitate bat egokitzen zaio. Konputazionalki oso garestiak izan daitezkeenez, ereduari sinplifikazioak egin ohi zaizkio aldagai iragarleak haien artean independente direla suposatuz.
Erregresio lineala: Oinarria estatistika klasikoan duen sailkatzailea da.
Sailkatze-zuhaitzak: Zuhaitz-egitura duen sailkatze-ereduak sortzeko teknikak dira. Zuhaitza adierazten duen diagramak erpinak (aldagai iragarleak), ertzak (aldagaien balio desberdinetarako zabalduko direnak) eta hostoak (klase-aldagairako balioak) ditu. Erabaki-zuhaitzak eraikitzeko algoritmo ezagunenak ID3 eta C4.5 dira.
Neurona-sare artifizialak: Animalien nerbio-sistemaren simulazio moduan sortutako sailkatze-eredu konputazionalak dira. Elkarri konektatutako neuronen sare batez osaturik daude. Adibide ezagunak: perceptron, Multilaye perceptron, Self-organizing_map, etab. Gaur egun, neurona-sare artifizial sakonak oso emaitza onak ematen ari dira (ikaskuntza sakona).Sailkapen gainbegiratu gaberako teknika ezagunenak hauek dira:

Datuen multzokatzea (Clustering): Datuak multzoetan banatzea helburu duten teknikak dira. Normalean distantzian oinarritutako irizpideak erabiltzen dira multzoak aurkitzeko. Algoritmo ezagunenak: K-means_clustering eta clustering hierarkikoa dira.

Software-tresnak
Datu meatzaritzako ereduak sortzeko software ugari existitzen dira, libre zein komertzialak. Hemen adibide batzuk:

KNIME
Orange (software)
R (programazio-lengoaia)
RapidMiner
Weka
eta oharrak



Arantza Diaz de Ilarraza Sanchez
Arantza Diaz de Ilarraza Sanchez (Donostia, 1957ko apirilaren 18a) Euskal Herriko Unibertsitateko irakasle osoa da (EHUn irakasle osoa izan den lehen emakumea). Informatika Fakultatean lan egiten du 1981etik, Lengoaia eta Sistema Informatikoak sailean eta euskararen prozesamendu automatikoan ikertzen duen Ixa Taldeko koordinatzaile eta ikertzailea da.
Haurtzaroan Venezuelan bizi izan zen, gurasoak bertara etorkin moduan joanda.

Ikasketak
1979an lortu zuen Informatikako lizentziatura, 1983an Lizentziaturako gradua, eta 1990an Informatikako doktore titulua, hirurak Euskal Herriko Unibertsitateko Informatika Fakultatean. Tesian hizkuntza naturalezko elkarrizketen kudeaketa aztertu zuen irakaskuntza adimentsuko sistema batean. Informatikako programak diseinatzen irakasten zuen CAPRA sistema tutore inteligenteko elkarrizketa-sistema bat programatu zuen. Horretarako ikaslearen mezuak linguistikoki ulertu behar ziren eta irakaskuntz sistemaren formalizazioa eta modelizazioa lortu behar ziren.

Irakasle osoa
Irakasle kontratatuen artean gorengo maila adierazten duen irakasle oso kategoriako lehen emakumea izan zen 2013an. Karrera zientifiko eta teknologikoetan gizonen eta emakumeen arteko parekotasuna benetakoa izan dadin txikitatik nesken interesa pizteko beharra aldarrikatzen du, baita emakume erreferenteak ezagutzera ematekoa ere. Euskara unibertsitatean sartzeko prozesuaren barruan hainbat irakasgai irakatsi ditu euskaraz, eta horien artean ekarpen handiena egin zuen Programazioaren Metodologia I (93/94) eta Programazioaren Metodologia II (91/92) irakasgaiak euskatzen.

Kudeatzailea eta antolatzailea
Arantzak ibilbide luzea egin du unibertsitate-kudeaketan. Honako kargu hauek izan ditu UPV/EHUn: Lengoaia eta Sistema Informatikoak Saileko zuzendaria (1985-1987), UPV/EHUko Informatika Fakultateko Ikerkuntzarako eta Kanpo-Harremanetarako dekanordea (1992-1996). Ixa taldeko sortzaileetako bat izan zen eta taldearen koordinatzailea 1999tik. Fakultateko Batzarreko kidea eta hainbat kudeaketa-batzordetan parte hartu du luzaro.
ELEKA SL enpresaren sorrera bultzatu zuen; enpresa hori spin-off gisa sortu zen 2002an, UPV/EHUko IXA taldearen eta Elhuyar Fundazioaren arteko lankidetzaren ondorioz.
UPV/EHUko Master eta Doktorego Eskolako idazkari akademikoa izan zen 2012an.
HITZ ikerketa-zentroaren sortzaile eta lehen zuzendaria izan zen 2018an.

Adituak eta doktoreak hezteko eragilea
Berak pertsonalki 12 doktorego-tesi zuzendu ditu eta 4 ikaslibururen egilekidea da. 180 liburu-kapitulu argitaratu ditu, baita estatuko eta nazioarteko aldizkarietako artikuluak eta biltzarren aktak ere, informatikaren, adimen artifizialaren eta hizkuntzalaritza konputazionalaren arloetan. Euskal komunitate zientifikoaren Inguma datu-basean, berak idatzitako 40 lan baino gehiago agertzen dira.
Baina berak zuzendu dituen tesietatik harantzago 1991. urteaz geroztik Lengoaia eta Sistema Informatikoak Sailak sustatutako doktorego-programetako irakaskuntzaren arduraduna eta partaidea izan da, eta 2006tik aurrera, berriz, master honen arduraduna da: "HAP: Hizkuntzaren azterketa eta analisia/Análisis y procesamiento del lenguaje”, baita izen bera duen doktorego-programarena ere.
Unibertsitateko graduen mailatik harantzago, hizkuntza-teknologian profesional adituak eta doktoreak hezteko eragile nagusia izan da bere tesia bukatu zuenetik, hasieran gai hori lantzen zuten doktorego-ikastaro espezifikoak ematen. Gero 2001 eta 2006 urteen artean UEU eta EHUren artean sortu zuten Hizkuntza eta Teknologia (HIZTEK) berezko tiltuluko proposatzaile, batzorde akademikoko kide, eta irakaslea izan zen. Eta azkenik 2006tik aurrera Hizkuntzaren Azterketa eta Prozesamendua master ofizialaren arduraduna izan da. Euskaraz ematen da master-titulu hori hasieratik, eta ingelesez 2014tik, ordudanik koordinatu izan baita Europa mailako Language and Communication Technology Erasmus Mundus Masterrarekin, non Arantza batzordekide baita. Nazioarteko kontsortzio zabal batean integratuta, kontsortzioan orokorrean ematen den ingelesaren ikuspuntu globalaz gain, baliabide gutxiko hizkuntza baten ikuspegia gehitzen diote EHUko partaideek. 2001ean hasi zen heziketa-lerro honetan 150 aditu sortu dira. Gaur egun Hizkuntza Teknologia lan-eremua dinamizatzen ari diren informatikari eta hizkuntzalari geienak hortik atera dira. Masterrean, hizkuntzaren prozesamenduan ezinbestekoak diren bi arloak uztartzen dira: teknologia, batetik, eta hizkuntzalaritza, bestetik.
Hizkuntzaren Azterketa eta Prozesamendua doktorego-programan guztira 55 tesi irakurri dira euskaraz lerro honetan 1988tik, eta azkenaldian 20 tesi aurkeztu dira 2012-2017 urteetan.
Esan bezala, UPV/EHUko Master eta Doktorego Eskolako idazkari akademikoa izan zen 2012an.

Ikertzailea
Hizkuntzaren prozesamenduaren arloan aritzen den Ixa ikertalde finkatuko ikertzaile nagusia da.

Ikerketa-lerroak
Ugariak dira ikerlari moduan landu dituen arloak. Gehienak Hizkuntzaren prozesamendu automatikoarekin eta Ixa Taldearekin lotuta badaude ere, sistema tutore inteligenteekin eta Galan Taldearekin ere aritu izan da hainbat urtetan. Hauek dira bere 6 lerro nagusiak:

Sistema Tutore Inteligenteak (1981tik).
Arantzaren tesia arlo honetan kokatu zen, Informatikako programak diseinatzen irakasten zuen CAPRA sistema tutore inteligentearen elkarrizketa-sistema bat kudeatzen zuen. Feiisa Verdejo informatikari aitzindaria izan zen bere tesi-zuzendaria. Tesia bukatuta Isabel Fernández de Castrorekin batera gidatu zuen lerro hau EHUko Informatika fakultatean, Galan ikertaldea sortu zutela. 1989n lehenengo europar proiektu bat lortu zuen. ITSIE: Intelligent Tutoring System for Industrial Environments.(1989-1992) izeneko proiektu hartan lankidetzan aritu ziren zentro hauekin: UPV/EHU, Iberdrola, Labein, U. de Heriot Watt, Marconi (Edinburgo), CISE (Italia).

Hiztegi-ezagutzaren erauzketa eta egituraketa (1993-2000).
Xabier Arregi Iparragirreren eta Eneko Agirreren tesiak zuzendu zituen arlo horretan. Xabier Artolaren tesiaren garapenean ere lagundu zuen.

Oinarrizko analizatzaile linguistikoak (1994tik)
Hiru tesi zuzendu zituen lerro honetan: Itziar Aduriz (Patxi Goenagarekin), Maxux Aranzabe (Joxe Mari Arriolarekin) eta Bertol Arrieta (Iñaki Alegriarekin).

Hainbat tresna linguistikoren integrazioa irakaskuntz ingurune batean (1994tik)
Montse Maritxalar-ren eta Maite Oronoz-en tesiak zuzendu zituen arlo horretan, bigarrena Koldo Gojenolarekin.

Hizkuntz tresna informatikoen integrazioa eta testuak linguistikoki etiketatzeko laguntzak (1995tik)
Besteak beste Sintaktikoki etiketatutako EPEC corpusa (EPEC-DEP) sortu zen lan horietatik.

Itzulpen automatikoa (2000tik)
Aingeru Mayor-ren tesian Matxin programa itzultzailea sortu zuten 2007an, euskararako sortu zen lehenengoa (Kepa Sarasola zuzendukidea izan zen). Geroago 2010an Gorka Labakaren tesian itzultzaile automatiko estatistikoa.
https://aldizkaria.elhuyar.eus/gai-librean/ez-burua-hautsi-matxin/

Ikerketa-proiektu nagusiak
2008 IXAti: "Chunker" arakatzailea. Euskarako azaleko analizatzaile sintaktikoa.
2006 Tecnología OPENTRAD-Matxin.
2005 Lengoaia naturalaren prozesamendua.
2004 Euskarari aplikatutako zuzenketa lexikoa, morfologikoa eta sintaktikoa.
2001 Euskararen lematizatzaile/etiketatzailea.
2001 ElhuyarWord hiztegi-sistema.
2000-2003 HERMES: Hemerotecas electrónicas: recuperación multilingüe y extracción semántica. Partaideak: CICyT, UPV/EHU, UNED, UPC, UB.
1996-1999 ITEM: Informazioa berreskuratzeko sistema eleanitza. Partaideak: CICyT. UPV/EHU, UNED y UPC.
1996 Hizkuntza baten ikaskuntz prozesuaren ikerketarako sistema adimendua: "Ikaslearen Modelizazioa".
1995 Hizkuntza baten ikaskuntz prozesuaren ikerketarako sistema adimendua.
1992 HAIN: Hizkuntz aplikazioetarako ingurunea.
1992 Hiztegi sistema eleanitz adimenduna.
1994 XUXEN: Euskararako Zuzentzaile Ortografiko eta Analizatzaile Morfologikoa.
1991 Euskararako datu-base lexikal baten diseinua (GFA).
1991 Euskararako analizatzaile morfologiko baten diseinua (GFA).
1988-1992 Gaztelania-euskara itzulpen-sistema automatiko baten diseinua (GFA).

Ikerketa-elkarteen eragilea
Estatuko eta nazioarteko biltzarrak antolatzen lagundu du, eta horietako askoren Antolakuntza Batzordean eta Batzorde Zientifikoan parte hartu du. Hizkuntza Naturalaren Prozesamendurako Espainiako Elkartearen (SEPLN) zuzendariordea izan zen 1990tik 2004ra bitartean, eta aldi horretan elkarteko aldizkariaren editorea ere izan da.

Liburuak
Hizkuntzalaritza konputazionala. Izaskun Aldezabal Roteta, Jose Mari Arriola Egurrola, eta Kepa Sarasola Gabiola-rekin (UEU, 2005).
Oinarrizko programazioa. Ariketa bilduma. Kepa Sarasola Gabiolarekin (UEU, 1999).
Programen egiaztapena eta eratorpena. Xabier Arregi Iparragirre, eta Paqui Lucio Carrasco-rekin (UEU, 1993).
Verificación de programas y metodología de la programación (Spanish Edition) Xabier Arregi Iparragirre, eta Paqui Lucio Carrasco-rekin.

Sariak eta errekonozimenduak
2013an Abbadia saria jaso zuen Ixa Taldearen izenean.
Elhuyar Fundazioko ohorezko bazkidea da.



Donostiako Informatika Fakultatea
Ixa Taldea
Xabier Artola
Iñaki Alegria
Montse Maritxalar
Igone zabala
Inma Hernaez


Ixa taldea.
HAP: Hizkuntzaren azterketa eta analisia master ofiziala.
UPV/EHUko Informatika Fakultatea
UPV/EHUko Master eta Doktorego Eskola
Antton Abadia saria 2013 Gipuzkoako Foru Aldundia.
Arantzaren hitzak Antton Abadia sarian eskerrak emateko.
Berriak egindako elkarrizketa: «Itzultzaile automatiko batek ez du sekula pertsona batek bezala itzuliko» (2018-12-09)
Direktorio aktibo
Direktorio aktiboak (ingelesez Active Directory) administratzaileei enpresa mailako politikak ezartzea, ordenagailu askotan programak zabaltzea eta erakunde oso bati eguneraketak aplikatzea ahalbidetzen die. Direktorio aktiboak erakunde baten informazioa datu base zentral batean gordetzen du, era antolatu eta eskuragarri batean.

Objektuak
Direktorio aktiboa direktorio zerbitzu bat da, domeinu baten sareko errekurtsoen informazioa gordetzeko erabiltzen dena.
Direktorio aktiboa (DA) objektuen egitura hierarkiko bat da, eta objektu horiek hiru kategoriatan aurkitzen dira: errekurtsoak, zerbitzuak eta erabiltzaileak. DA-k objektuei buruzko informazioa eman eta hauek antolatu, lorpidea kontrolatu eta segurtasuna ezartzen du.



Disko-partizio
Disko partizio bat, ingenieritza informatikoan, disko baten zatiketari eskeintzen zaion izena da. Disko gogorra izanik teknika honentzako kasurik ohikoena. Formateaturiko disko bat berez disko guztia osatzen duen partizio primarioa osatzen duena da, eta horren ondorioz partizioa terminoa ez da erabat egokia, berau diskoaren formatoa deritzon terminoagatik alderatua delarik.
Disko gogor bat bi partizio primarioetan zatitzen denean, sistema eragile batek disko fisikoa sistemari konektaturiko eta elektronikoki independienteak diren bi disko bezala identifikatzen ditu; baldin eta partizioak identifikatzeko gai den. Adibidez, 100Gb-tako disko gogor bat partizio berdinetan erdibitzen badugu, partizio bakoitzak 50Gb-tako espazioa izango du. Honek partizio bakoitzak bere fitxategi sistema izan dezakela esan nahi du, hartara, bi unitate independiente bezala funzionatuko duen disko gogor fisikoa izango dugularik. Kasu hau, ordenagailu edo disko gogor berean bi sistema eragile izateko beharra duen erabiltzailearentzako erabilgarria izango da. Diskoen partizionaketa gailu logioen kudeaketaren, ingeleraz Logical Volume Management (LVM) aitzindari bezala izan dezakegun teknika sinple bat da.
Unitate bati FAT, NTFS, ext3, ext2, FAT32, ReiserFS, Reiser4 bezalako fitxategi sistema formatoa ematen zaio. Windows ingurunean, partizioei edo unitateei bi puntuz jarraitutako hizki bat ezartzen zaie, (adibidez C:). GNU/Linux-en oinarritutako sistemetan izen labur bat ezartzen zaie, (adibidez hda1), izen hau hiru hizki eta zenbaki batetaz osatua dago. Disko fisiko batek lau partizio primario izan ditzazke soilik; mota anitzetako disko magnetiko eta flash memoriak partizionatu daitezke, dagoeneko ezagunak zaizkigun USB memoria edo pendriveak barne.
Hala ere, disko bakar batean partizio gehiago behar badira, partizio hedatuak erabiltzen dira, non, berauk partizio kopuru mugagabea izanteko aukera eskaintzen duten. Partizio mota hauetarako zenbait sistema eragile erabiltzea ez da aholkatzen, aldiz, sistemarentzako ezinbestekoak ez diren zenbait dokumentu edo exekutagarriak gordetzeko erabilgarriagoak dira.
Disko optikoetan (DVD, CD), ez dago partiziorik.
Kontuan izan behar da partizio primario eta logikoek soilik izan ditzazketela berezko fitxategi sistema.
Partizio hedatuek, partizio logiko kopuru mugagabea izateko soilik balio dute. Beraz, partizio hauek ezin ditzakete berezko fitxategi sistema izan.
Partizio hedatuak partizio primario mota bat dira eta partizio primarioen beste berezitasun bat disko gogorrean mota honetako bakarra egotea dagoela da.

Ohikoa da GNU/Linux sistemetan 3 partizio erabiltzea: Oinarrizkoa, / karakterez irudikatua, baina batzuetan bada bigarren bat /home direktorioa eraikitzeko erabiltzen dena, honek erabiltzaileen konfigurazioak edukitzen dituelarik, eta hirrugarrena swap izenekoa, memoria birtualarentzako. / eta swap partizioak direlarik sistema eragile hauetan beharrezkoak diren gutxinekoak.
Aipatu behar da, trukeko swap partizioak eragozpenik gabe instalatu daitekela partizio hedatu batean. Trukeko partizioei, RAM memoriari bezala, ez zaie unitate bat ezartzen (hau da, ez zaie direktorio edo hizki bat esleitzen) sistemarengatik, partizio mota hauek RAM memoriaren duplikazioak gordetzeko erabiltzen baitira. Modu honetan, RAM memoriak lehentasuna duten lanak egiteko leku gehiago izan dezan, bigarren postuan dauden lanak trukeko partizioan gordetzen dituelarik.

Partizio motak
Partizioen formatoa edo fitxategi sistema (adib. NTFS), ez dugu nahastu behar partizioen motarekin (adib. partizio primarioa), funtsean zerikusirik ez dutelako. partizio baten fitxategi sistemaren motaz aparte ((FAT, ext3, NTFS, eta abar.), hiru partizio mota daude:

Partizio primarioa: Diskoaren banaketa gordin edo primarioak dira, hauetako 4 soilik egotea daude. Partizio taula baten menpe dago. Erabat formateaturiko disko fisiko batek, diskoaren espazio osoa hartzen duen partizio primario bat da, eta fitxategi sistema bat dauka. Partizio mota hau sistema eragile guztiak identifikatu eta unitate bat eman diezaiokete, baldin eta sistema eragileak bere formatoa ezagutzen duen (fitxategi sistema).
Partizio hedatua: Partizio primario baten papera hartzen duen beste partizio mota bat da; bere barnean unitate logiko kopuru mugagabe bat izateko ahalmena du. Disko fisiko bakar batean 4 partizio primario izateko muga gainditzeko sortu zen. Disko bakoitzeko horrelako partizio bakarra izan dezakegu, eta partizio logiko izateko balio du soilik. Beraz, fitxategi sistema bat zuzenki onartzen ez duen partizio bakarra da.
Unitate logikoa: Partizio hedatuaren zati bat edo osoa hartzen du eta fitxategi sistema bat erabiliz formateatu da (FAT32, NTFS, ext2,...), horrekin batera unitate bat egokitu zaio, baldin eta sistema eragileak partizio logikoak edo bere fitxategi sistema ezagutzen dituen.


Disko gogorra.



Donosita efektua
Donosita efektua programa testu-editoreetako zuzentzaile ortografikoek sortutako fenomeno bat da, non ordezteko hitz proposatua guztiz desegokia den.
Efektu honen izena adibide ezagun batetik dator: gaztelaniazko zuzentzaile ortografiko batek Donostia leku izenaren ordez Donosita hitza ipintzen du. Euskarazko zuzentzaileak erabiliz gero, Donostia hitza ez da Donosita bihurtzen, baina beste hitz batzuetarako aldaketa desegokiak proposa ditzake: Vitoria-Gasteiz izenaren ordez, Vitoria gastéis, esate baterako. Zuzentzaile ortografikoaren erabiltzaileak proposatutako ordezkapenak arduragabe onartzen baditu, adibidez «Denak ordeztu» aukeratuz, aldaketak guztiz desegokiak izan daitezke, batez ere izen berezien kasuan.
Ingelesez Cupertino effect (Cupertino efektua) deitzen zaio, gaizki idatzitako cooperation hitza Cupertino bihurtzen baitu; hau da, Kaliforniako hiri baten izena jartzen du.



«Niñotas Hembrita (Onintza Enbeita), "Donosita" efektuaren azken biktima», Sustatu, 2009-05-12.
«Hobariak ovárica bihurtu dira Donosita efektuaren eraginez», Sustatu, 2010-03-17.
Drupal
Drupal (Nazioarteko Alfabeto Fonetikoan: [druː pʰʊɫ]) xede anitzeko CMS (Edukiak kudeatzeko sistema) modular bat da, erraz konfiguratzen dena artikuluak, irudiak edo bestelako fitxategiak argitaratzeko edo zenbait zerbitzu sortzeko: foroak, inkestak, botazioak, blogak, erabiltzaileen kudeaketa eta baimenak.
Drupal sistema dinamiko bat da: haren edukiak artxibo estatikoetan forma finkoan zerbitzariaren fitxategi-sisteman biltegiratu ordez, orrien eduki testuala eta beste konfigurazio batzuk datu-base batean biltegiratzen dute eta Web ingurune bat erabiliz editatzen dira.
Programa librea da, GNU/GPL lizentziaduna, PHP-an idatzia, erabiltzaile-komunitate aktibo batek garatua eta mantendua. Nabarmentzen da bere kodearen eta orri sortuen kalitateagatik, webeko estandarren errespetuagatik, eta enfasi berezi bat sistema osoaren erabilgarritasunean eta trinkotasunean.
Drupalen diseinua bereziki egokia da komunitateak Interneten eraikitzeko eta kudeatzeko. Hala ere, haren malgutasun, moldagarritasun, eta modulu gehigarrien kopuru handiari esker web gune mota desberdin asko egiteko ere egokia da.

Ezaugarriak
Funtzionaltasunak
Drupal edukien gestore xede anitzeko bat da, adibidez aplikazio hauetan erabili ahal dena:

Komunitate portaleak
Eztabaida foroak
Web gune korporatiboak
Intranet aplikazioak
Leku pertsonalak edo blogak
Merkataritza elektronikoaren aplikazioak
Baliabideen direktorioa
Sare sozialen guneak

Moduluak
Drupalen funtzionaltasunak handiagotu ahal dira modulu deitutako hedaduren bitartez haren erabiltzaileen komunitateak programatutakoak direnak. Bertsio ofizialean  ez dauden garrantzitsuenen artean hauek aipatu daitezke:
Views
Content Construction Kit ( CCK)
Token
Pathauto
Filefield
Administration Menu
Imagefield
Imageapi
Imagecache

Lizentzia
Drupal lizentzia GNU GPL banatzen da, eta hortaz software librea da.

Drupal-en esanahia
"Drupal" hitza 'tanta' esan nahi duen nederlanderazko druppela hitzaren baliokide fonetikoa da ingelesez

Drupal-en jatorria
Drupal-en sortzailea Dries Buytaert izan zen, eta erabiltzen da, adibidez, web gune hauek bultzatzeko Debian Planet [1], Spread Firefox [2], Kernel Trap [3] eta White House [4].
Nahiz eta BBS txiki bat gisa hasi zen, Drupal albiste atari bat baino askoz gehiago izatera heldu da haren arkitektura malguari esker. Drupal osatzen da oinarri azpiegitura batez eta funtzio multzo zabal bat eskaintzen duten moduluen multzo batez, besteak beste, merkataritza elektronikoaren sistemak, fotoen galeriak, posta elektronikoaren zerrenden administrazioa, eta CVS integrazioa. Posiblea da moduluak gehitzea hirugarrenetatik Drupalen portaera aldatzeko edo funtzio berriak eskaintzeko.
Drupal erabiltzen da, besteak beste, konpainien intranetetan, on-line irakaskuntzan, arte-komunitatetan eta proiektu administrazioan. Askok pentsatzen dute Drupalen garrantzia erabiltzaile komunitateetan dela konpetentziatik nabarmendu egiten duena.

Drupalen distribuzioak
Drupalen zenbait distribuzio pertsonalizatu dago. Horietako asko aurrepaketatuta daude hirugarrenen software moduluekin, baina batzuek nukleoaren aldaketak dauzkate.

Instalazioa
Windows
Gaur egun Drupal instalatu ahal da erraz eta azkar Microsoft Web Platform Installer erremintarekin, dependentzia edo pakete "galduekin" kezkatu gabe WPI-k dependentzia guztiak ebatziko dizkigu eta behar den guztia instalatuko du Drupalek arazoaren motarik funtzionatu ahal izan dezan.

MACOSX
Gaur egun modurik errazena MAMP erabiltzea da. Eta hau da eskuliburu zehatzena: Drupal 6-ren instalazio bat MacOSXn jarraitzeko



Drupal web gunea
Espainiako Drupal web gunea
E-makumeak
e-makumeak bilguneak Informatikako Ingeniaritzan emakumeek duten egoeraz informazioa bildu eta zabaltzen du.Taldea 2000. urtearen inguruan sortu zen EHUko Donostiako Informatika Fakultatean, ikasketa hauetara gero eta neska gutxiago hurbiltzen zirela nabaritu zenean. Jaitsiera hau ez da kontu lokala mundu mailako baizik. Taldeak egiten dituen lanak hiru motatakoak dira:

Informatikaren historian ezagun izan diren informatikarien  sortzea eta zabaltzea.
Azterketa estatistikoak eta kuantitatiboak, arlo honen irakaskuntzan eta lan-munduan emakumeek duten presentziaz.
Azterketa kualitatiboak, neskek eta emakumeek arlo honetan aurkitzen dituzten oztopoei buruz, gero ikasketa hauetan sartzeko eta jarraitzeko erabakigarriak izan daitezkeenak.E-makumeak taldeak sustatuta 2014tik hainbat emakumek idazten dute GAUR8 astekarian informatikari buruz.Guztira 50 artikulu baino gehiago izan dira, eta horietako batzuk emakumearen egunean egunkari gisa argitaratuak izan dira urte batzuetan.


Emakumeak informatikan
Emakume informatikariak kategoria Wikipedian.
Montserrat Boix, ziberfeminismo soziala eta hacktibismo feminista.


Kanpo-estekak
e-makumeak bloga
e-makumeak webgunea
(Ingelesez) Invisible Women of Science and Technology Susmita Barua
(Ingelesez) The Book List: Computer Science Books by Women Computer Scientists Susan Landau-k bildua
(Ingelesez) Homeward Bound Linda Hirshman
(Ingelesez) Campamento EX.I.T.E de IBM 
(Ingelesez) Women in computing around the world Galpin, Vashti. 2002. ACM SIGCSE Bulletin 34-2, 94–100
(Ingelesez) Girls who code mugimendua.



Emakumeak informatikan
Informazioaren teknologiaren garapena eta emakumeak informatikan loturik egon dira hasieratik. XX. mende hasierako lehenengo programatzaileen artean baziren emakumeak ere eta ekarpen esanguratsua egin zioten industriari. Teknologia eta egiteko moduak aldatuz joan diren heinean emakumeen papera programatzaile moduan ere aldatzen joan da, eta alor honen historia idazterakoan emakumeen lorpenei garrantzia kendu izan zaie.
1940ko hamarkadaren aurretik, informatikaren mundua gizonezkoena zen batez ere, nahiz eta egon ziren emakumeek egindako ekarpenen kasu gutxi batzuk ere. Baina hori Bigarren Mundu Gerran aldatu zen, gizonezkoak borrokan ari ziren bitartean, hauek hutsik utzitako lanpostuak emakumeek betetzeko deia egin zuten mundu osoko gobernuek. Horregatik, hamarkada oso batean zehar emakumeak izan ziren nagusi informatikaren alorrean, lehenengo programatzaileen artean egon ziren eta orduz geroztik leku garrantzitsua izan dute informatikan.1960ko hamarkadatik aurrera emakumeen garrantziak behera egin zuen, hauek egiten zuten lana software modernoak garatzen baitzuen. XX. mende amaieratik aurrera ikus daitekeen genero arteko desoreka eta informatika munduko emakume gabezia ikertu izan da, baina ez da azalpen edo ondorio argirik zehaztu. Hala ere, emakume askok Informazioaren teknologiari ekarpen garrantzitsu eta esanguratsuak egiten jarraitu zuten, eta industriaren baitan ematen zen genero arteko ezberdintasuna murrizteko saiakerak ere egin dira. XXI. mendean emakume asko zeuden teknologia enpresetako lidergo funtzioak betetzen, besteak beste Meg Whitman, Hewlett Packard Enterpriseko lehendakari eta zuzendaria edo Marissa Mayer, Yahoo!-ko lehendakari eta zuzendari nagusia eta Google-eko bozeramaile garrantzitsua.

Deskribapen orokorra
Ameriketako Estatu Batuetan informazioaren teknologia programetan informatikako graduko ikasketak burutzen zituzten emakumeen kopurua 1980ko hamarkadaren erdialdean heldu zen bere puntu gorenera. Informatikan batez ere, graduko titulua lortzen duten emakumeen kopurua izugarri jaitsi da. Taulbee informatika ikerketa elkarteak burututako inkesta berriko zenbakien arabera kopurua %12 azpitik dago jada, 80. hamarkada erdialdean %40koa zelarik. Antzeko egoera ikusten da Kanadan, non informatikan diharduten emakume kopuruaren gutxitzea agerikoa den.
Ikerketak frogatzen du konputazioari buruzko kontzeptu oker ugari daudela oraindik eta hauek emakumeak desanima ditzaketela. Informatikari buruzko gaizki-ulertu handienetako bat "geek faktorea"-rena edo "makinen zoro asoziala"-rena da. 2005ko ikerketa baten arabera, "Geek faktorearen" eragina nabarmena da, bigarren hezkuntzako neska batek informatikari batengan pentsatzen duenean egun osoa ordenagailu eta teklatu aurrean pasatzen duen pertsona antisozial eta isolatu baten irudia etortzen zaio gogora.Gonzaga Unibertsitateko De Palma katedradunak uste dut neska gehiago erakarri litezkeela informatika ikasketek matematikekin duten antzekotasuna azpimarratuz gero. Berak bost forma iradokitzen ditu neskekiko informatikaren erakargarritasuna hobetzeko:

Irakatsi programatzen sinboloen manipulaziorako gaitasuna erakusten duen edozein neskari.
Neskei programatzen irakasterakoan eragiketak logika purutik ahalik eta hurbilen mantendu. Murriztu software pakete ilunekiko, luxuzko interfaze grafikoekiko eta irismen handiko DEAkiko mendekotasuna.
Irakatsi informatika zuzenean ordenagailurik maneiatu gabe. Tekleatzen ibiltzeak gehiago erakartzen ditu mutilak neskak baino.
Saiatu programazio lanak iraupen laburrekoak izan daitezen, lehenengo etapetan behintzat. Matematiken diziplinaren aspektuetako bat esleipen problemek pertsona bat aldi baterako pentsatzen jartzeko zailtasuna dutela da, baina ez dutela hau gogogabetu eta interesa galarazteko besteko zailtasunik.
Erabili programazio lengoaia notazio sistema bezala eta saihestu lengoaia berriak.Hamarkada bakar batean emakumeen artean informatika karrera jarraitzeko asmoa duten unibertsitate ikasleen kopurua 1980. urtea baino lehenagoko mailetara jaitsi dela ikusiz, baliteke goian eskainitako aholkuak eraginkorrak ez izana edota leku askotan aplikatu ez izana. Adibidez, "irakatsi informatika ordenagailurik gabe" aholkua zentzugabekoa eta atzerakoia da, batez ere gaur egun ordenagailuak bizitza modernoaren ia aspektu guztietan errotuta baitaude. Ordenagailuekin lehen hartu-emana izan aurretik izandako esperientzia positibo eta proaktiboek, hala nola Carnegie Mellon Unibertsitateko Randy Pausch-ek sortu zuen Alice proiektuak, erakutsi dute askoz ere eraginkorragoak direla etorkizunean arlo honetan lan egitea kontsideratuko luketen nesken gogoa sortzea eta jarraitzea.

Emakumeak Informatikara Erakartzen
Ipar Amerikako unibertsitate batzuk beraien informatika programak aldatzen ari dira emakumeentzako erakargarriagoak egiteko asmoz. IBM bezalako enpresek ere neska gazteak ingeniaritza, teknologia eta zientzian interesatzera bultzatzen dituzte. IBMk 11 eta 13 urte bitarteko neskato gazteentzat kanpamentuak antolatzen ditu, adibidez.Gainera, informatika zientzialariak ezagutzera emateko esfortzuak egiten ari dira Grace Hopper Celebration of Women bezalako kongresuen bidez, alorrean lanean diharduten emakumeak bildu, elkarlanean aritu eta bere lanak aurkeztu ditzaten.
Erresuma Batuan, British Computer Society (BCS) eta beste erakunde batzuk "emakumeak informatikan" kausa sustatzen duten taldeak dituzte, hala nola, BCSWomen, Sue Negrok sortua, BCS eta Emakumearen Foroa.

Generoen Teoria eta Emakumeak Informatikan
2008. urteko liburu batek, Gender and Information Technology: Moving Beyond Access to Co-Create Global Partnership, transformazio kulturalari buruzko Riane Eisler-en teoria erabiltzen du teknologiaren atzipenaren gaineko diziplinarteko sistema sozialei buruzko ikuspuntua emateko. (Eisler ezagunagoa da The Chalice and the Blade Our History, Our Future nazioarteko best-seller-agatik). Gender and Information Technology lanak sistema menderatzaileetatik elkarlan-sistemetara nola pasa daitekeen aztertzen du, lau instituzio sozial nagusietan (komunikazioa, komunikabideak, hezkuntza eta negozioak) hau nola islatzen den erakusten du.2000. urtean argitaratutako Athena Unbound liburuak, emakume zientzialariei buruzko analisi bat aurkezten du. Emakume hauei egindako elkarrizketa eta inkestetan oinarritua dago liburua eta haurtzaroko lehen interesetatik hasita unibertsitate, graduondoko eskola eta lanpostu akademikorainoko ibilbidea aztertzen du. Liburu honen tesia honako hau da: "emakumeek generoarekin zerikusia duten hamaika eragozpenei egin behar diete aurre karrera zientifikoetan sartu eta arrakasta izateko, oztopo hauek berdin jarraitzen dute, azkenotan aurrerapenak badaude ere".

Nazioarteko Ikuspuntua
Emakumea eta informatikaren alorrak egoera antzekoa du Mendebaldeko herrialde gehienetan, zenbaki berdintsuak ikusten dira.
Bere egoitza Vancouverren duen SWIFTek ("Supporting Women in Information Technology") egindako inkesta baten arabera, Kanadak ere emaitza interesgarriak ditu. Inkestak 7411 parte-hartzaileren erantzunak batu zituen, karrera aukeraketari buruzko galderak egin zizkieten. Inkestaren emaitzen arabera, emakumeek uste edo sentitzen dute ez dituztela informatikaren alorrean arrakasta izateko beharrezkoak diren gaitasunak. Edinburgon, Eskozia, kokatutako proiektu batek Europan barrena independenteki burututako 48 kasu azterketetan oinarritutako ondorioak argitaratu zituen, "Inklusio-estrategiak: Generoa eta Informazioaren Gizartea" (SIGIS). Ondorioak kontratazioan zentratzen dira, baita alor honetan ikasten ari diren emakumeak mantentzeko erabiltzen diren tekniketan ere. Teknika hauek mota askotakoak izan daitezke (rolak eraikitzea, publizitate kanpainak martxan jartzea, esleipen kuotak ezartzea...) eta genero ikuspegi batetik informatikaren alorra neutroagoa izatea lor dezakete. Hezkuntzan irakasleriaren eta zerbitzu teknologikoen kalitatea hobetuko luketen erreformak ere iradokitzen dira. Informatikaren industria mailan generoen arteko desberdintasunarekin bukatzeko arrazoien laburpen batek honako hauek batzen ditu:

Justiziaren argudioa - emakumeek ez dute etengabeko hazkundea duen bide teknologiko baten bitartez gizartean eragina izateko aukerarik
Aukera berdintasunaren argudioa - IKTek eskaintzen dituzten eskubide eta onuren galera
Baliabideen argudioa - emakumeen alferrik galdutako talentu eta esperientzien ondoriozko galera sozialak
Lan-merkatuaren argudioa - etorkizunean emakumeak langile gaitu bezala izan lezakeen eginkizuna aztertzen du.Asiako herrialdeetako egoera oso desberdina da. Ikerketak adierazten duenez, Malaysiak ditu ehuneko orekatuenak, ia erdibana. Ikerketak dio agian Malasiako emakumeek Informazioaren Teknologiako karrerak beste edozein lan bezala hartzen dituztelako izan daitekeela, eta ez estatusaren sinbolo bezala. Konputazioaren industrian lan batek, gainera, lanpostu seguruago bat izatea esan nahi du. Aurreko belaunaldiaren uste sendoa izan zen IT garatze bidean zegoen sektorea zela eta lan aukera handiak egongo zirela alor horretan eta, horregatik, guraso askok euren seme-alabak mundu horretara bideratu zituzten, generoa kontutan hartu gabe.Indiako kasua mendebaldeko herrialdeetakoaren kontrakoa da. Informatikari eskari handia dago, baina ez daude kalitatezko hezkuntza eskaintzen duten behar beste unibertsitate (hau aldatzen ari da, hala ere). ITen industria eskala handira lanpostuen iturburu izan denez, ingeniaritza arloko karrerak eta hezkuntza, batez ere ingeniaritza informatikoa, aukeratzen dituzten emakumeen tasa handiagoa da. Informatika Ingeniaritza nahiko garbia da, hau da, ez da lantegietako karreren barruan kokatzen. Karrera gehienak programazioari lotuta daude eta erraz burutu daitezke etxetik. Unibertsitate ospetsuetan graduatutako informatikariak oso errespetatuak dira gainera. Gurasoek ere zeresan handia dute erabakietan, informatika ingeniaritza sustatzen baitute gehienbat. Orduan ere, lehia gogorra da eta unibertsitate onenetan sartzea lortzen duten emakume gutxiak oso errespetatuak dira.

Historia
XVIII. mendea
Nicole-Reine Lepaute (1723-1788) Halley kometaren itzulera data asmatzeko lan egin zuen kalkulatzaile taldeko kide izan zen, Alexis-Claude Clairaut eta Joseph-Jérôme Le Français de Lalande-rekin batera. Kalkuluak egiten 1757an hasi ziren, egun osoz lan eginez eta batzuetan baita otorduetan ere. Hauek erabilitako lan metodoak ondorengo beste kalkulatzaile taldeek ere erabili zituzten. Kalkulu luzeak zatitu egiten zituzten, zati independienteak egiten zituzten eta ondoren emaitza guztiak bildu azken emaitza lortzeko, eta, amaitzeko, akatsak zeuden edo ez begiratzen zuten.
Lepautek kalkuluak egiten jarraitu zuen bere bizitza guztian, Connaissance de Temps-entzat lan eginez eta eguzki eklipseei buruzko aurreikuspenak argitaratuz.

XIX. mendea
Ameriketako Estatu Batuetako Nautical Almanac Office-eko lehen kalkulatzaileetako bat Maria Mitchel (1818-1889) izan zen, Artizarraren mugimenduak kalkulatzea zen bere lana. Vassar College unibertsitateko lehenengo Astronomia irakaslea izan zen. Ada Lovelace (1815-1852) izan zen Charles Babbage-ren makina analitikoak exekutatu behar zuen algoritmo bat sortu zuen lehen pertsona. Horregatik, lehen ordenagailu-programatzailea kontsideratua izan da askotan.Edward Charles Pickering-ren zuzendaritzapean, hainbat emakumek egin zuten lan Harvard College Observatory-n astronomia datuak aztertzen. Harvard izan zen mota honetako lanak egiteko emakumeak kontratu zituen lehen unibertsitatea. Emakume hauek osatzen zuten taldea Harvardeko Kalkulatzaileak izenez ezaguna zen, nahiz eta modu itsusiagoan "Pickering-en harem-a" bezala ere ezagutzen zen. Pickering-ek emakumeak kontratatzen zituen uste zuelako lana gizonek bezain ongi egin zezaketela eta, gainera, gutxiago ordaindu ahal zietela.Talde hau osatzen zuten emakumeen artean zeuden, besteak beste, Williamina Fleming, Annie Jump Cannon, Henrietta Swan Leavitt, Florence Cushman eta Antonia Maury.
Harvardeko talde honetan lan egiten zuten emakumeek hamar mila izar inguru katalogatu zituzten, Zaldi Buru nebulosaren aurkikuntza egin zuten eta izarrak deskribatzeko sistema bat garatu zuten. Kalkulatzaileetako bat, Annie Jump Cannon, minutuko hiru izar katalogatzeko gai zen. Pickering-entzat lan egitea asko zabaldu zen, modan jarri zen, eta horregatik emakume batzuk boluntario moduan aritzen ziren lanean, nahiz eta, izatez, soldatapeko lan bat zen. Oso garrantzitsua zen lan bat egiten zuten arren, Harvard-eko emakume hauek fabriketako gizonek baino diru gutxiago irabazten zuten.Henrietta Swan Leavitt-en lana, adibidez, funtsezkoa izan zen Zefeida izar aldakorrak aurkitzeko, unibertsoaren hedapenaren froga izan zirenak.

XX. mendea
1900 - 1920
Lehen Mundu Gerran zehar Karl Peasonek eta bere Biometria Laborategiak Britaniako Munizio Ministaritzari lagundu zieten, kalkulu balistikoak eginez. Laborategi horretan lan egiten zuten Beatrice eta Frances Cave-Brown-Cave ahizpek; Beatricek bonba jaurtigaien ibilbidea kalkulatzen lagundu zuen. Ameriketako Estatu Batuetan ere emakumeak kontratatu zituzten 1918an balistikako kalkuluak egiteko. Elizabeth Webb Wilson izan zen kalkulatzaile nagusia. Gerraren ondoren AEBetako gobernuarentzat lan egin zuten emakume hauek zailtasunak izan zituzten informatikaren munduan lana aurkitzeko.

1920 - 1940
Edith Clarke (1883-1959) izan zen 1919an ingeniari elektriko titulua lortu zuen lehen emakumea. AEBetan ingeniari elektriko moduan profesionalki lan egin zuen lehenengo emakumezkoa izan zen eta 1923an General Electric-ek ingeniari oso bezala kontratatu zuen.1935ean NACAk (ondoren NASA izango zen National Advisory Committee for Aeronautics) kalkuluak egiteko taldea osatuko zuten bost emakume kontratatu zituen. Emakume hauek haize-tuneletik eta hegaldi frogetatik hartutako datuekin lan egiten zuten.

1940 - 1960
Kalkuluak egiteko lan "gogaikarria" emakumeen lan moduan hartzen zen 1940ko hamarkadan. Honen erakusgarri da, adibidez, hamarkada hasieran Applied Mathematics Paneleko kide batek asmatu zuen "kilogirl" terminoa. Energia kilogirl bat lan informatikoko mila ordu ziren, gutxi gorabehera. Bigarren Mundu Gerrak iraun zuen bitartean AEBetan emakumeek egindako ekarpena komunikabideetan txalotua izan zen arren, hauek egindako lanak gutxietsiak izan ziren. Honek esan nahi du kalkulatzaile izateko behar ziren gaitasunak eta jakintza gutxietsi zirela. Bigarren Mundu Gerran zehar emakumeek egin zituzten balistikako kalkulu gehienak, gizonek euren esperientzia mailaren azpiko eginkizuna kontsideratzen zutelako.Emakume beltzen egoera oraindik eta zailagoa zen, euren kide zuriek bezainbeste lan (edo kasu askotan, gehiego) egin behar izaten zuten eta, gainera, segregazio egoera batean. 1943an kalkulatzaile moduan lanean ari ziren ia pertsona guztiak emakumeak ziren.Aireko Indarren Langley basean arrazaren arabera banatutako bi emakume taldek egiten zuten lan, batak ekialdeko aldean eta besteak mendebaldekoan. Emakume beltzak Mendebaldeko Kalkulatzaileak ziren. Emakume zuriei ez bezala, dagoeneko gaindituak zituzten unibertsitateko ikasketak errepikatzeko eskatzen zien NACAk emakume beltzei eta euretako askok ez zuten inoiz promoziorik izan. Emakume beltzen talde hau emakume zuriren baten ardurapean egoten zen, 1949an Dorothy Vaughan jarri zuten arduradun moduan, bera izan zen NACAko lehenengo arduradun eta kudeatzaile afroamerikarra.Emakumeek kriptografian lan egin zuten eta, hasieran aurkakotasunak egon ziren arren, Bombe makinekin ere aritu ziren.Joyce Ayland-ek Bombe makina erabili zuen Enigmaren kodigoa apurtzeko hainbat metodo probatuz. Joan Clarke kriptoanalista eta numismatikari ingelesak bere lagun Alan Turing-ekin batera “Enigma proiektuan” lan egin zuen Bletchley Park-en, alemaniar naziek zituzten sekretuzko mezuak deszifratzeko helburuarekin.  Joan Clarkek eta Alan Turingek talde-lanean egindako lanari esker Enigma makina deszifratzea lortu zuten. Adituek diote horri esker gerraren iraupena 2 eta 4 urte artean laburtu zela eta milaka bizitza salbatu zirela.  Clarkek zifraketa bikoitzeko mezuen abiadura azkartzeko metodo bat garatu zuen arren, teknika honi ez zitzaion bere izena ezarri, gizonen kasuan egin ohi zen moduan.

Margaret Rock, Mavis Lever (ondoren Batey izango zena), Ruth Briggs eta Kerry Howard Bletchley-eko beste kriptoanalista batzuk izan ziren. 1941ean Batey-ren lanari esker Aliatuek Italiaren itsas kodea deszifratu ahal izan zuten Matapan Lurmuturreko Batailaren aurretik.Hedy Lamarr-ek maiztasun-jauziaren bidezko espektro hedatuaren (FHSS) teknika bat patentatu zuen, George Antheil musikagilearekin batera, haririk gabeko telekomunikazioaren bidea ireki zuena. Itsas armadarentzat garatu zuten teknika hau, torpedoak distantziatik kontrolatuak izan zitezen. Itsas armadak ez zuen beraien ideia erabili baina aurkikuntza honek erabilera asko izan ditu eta Bluetooth edo Wi-Fi bezalako teknologien oinarria da. Aurkikuntza garrantzitsuak egiteaz gain, Lamarr zine izar ezaguna izan zen.

1944an ENIAC Zenbakizko Integratzaile eta Konputagailu Elektronikoaren programatzaileak sei emakume matematikari ziren: Marlyn Meltzer, Betty Holberton, Kathleen Antonelli, Ruth Teitelbaum, Jean Bartik eta Frances Spence; Moore School of Electrical Engineering unibertsitatean aritzen ziren kalkulatzaile gisa. Adele Goldstine zen hauen irakasle eta formatzailea eta "ENIAC neskak" bezala ziren ezagunak. ENIACen lan egiten zuten emakumeei ohartarazten zieten ez zirela profesionalki promozionatuak izango, hori gizonentzat gordetzen zen zerbait zelako. Hardwarea diseinatzea gizonen kontua zela ulertzen zen eta softwarea, aldiz, emakumezkoena.
ENIAC-ek nola funtzionatzen zuen ikasi zuten konponketak eginez, makinariaren zirrikituetan mugituz eta akatsak konponduz. Emakumekoezkoek lan "arina" egin behar zutela suposatzen zen arren, errealitatean hori egiteaz gain ENIACen hardwarea guztiz ulertzen zuten eta honekin ere lan egiten zuten. 1946an ENIAC aurkeztu zenean, Goldstine eta gainerako emakumeak izan ziren makina aurkezpenerako prestatu zutenak eta publikoaren aurrean demostrazio gisa erakutsi ziren programak martxan jarri zituztenak. Emakume hauek aurkezpenean egindako lana, ordea, ez zen kontu ofizialetan aipatu ere egin. Aurkezpenaren ondoren unibertsitateak ospakizun afari oparo bat antolatu zuten, sei emakumeak ez zituzten gonbidatu.1947an Beatrice Worsley Kanadako Ikerketa Kontseilu Nazionalean hasi zen lanean aerodinamika ikerketako ofizial moduan. Urtebete beranduago Torontoko Unibertsitateko Konputazio Zentro berrian hasi zen lanean. 1948an analizatzaile diferentzial bat eraiki zuen eta IBM makinekin ere lan egin zuen Atomic Energy of Canada Limited-entzat kalkuluak egiteko.1949an Cambridgeko Unibertsitatera joan zen EDSAC konputagailua ikertzeko. EDSAC-en lehenengo kalkuluak egiteko martxan jarri zen programa idatzi zuen.

Grace Hopper (1906-1992) Ameriketako Estatu Batuetako Marinako ofiziala eta Harvard Mark I ordenagailuaren programazioaren arduraduna izan zen, "COBOL-en ama" ezizenez ere ezaguna. Historiako lehen konpiladorea garatu zuen. Ordenagailua programatzeaz gain, 500 orrialdeko manual mardul bat ere idatzi zuen, manual hau oso erabilia eta zabaldua izan zen arren, bertan ez da Hopper zehazki aipatzen.Hopperrek programazioaren alorrean ekarpenak egiten jarraitu zuen 1950eko hamarkadan ere. 1949an UNIVACen hasi zen lanean eta bertara eraman zuen konpilatzaileak erabiltzeko ideia. UNIVACean lanean ari ziren beste emakume batzuk Adele Mildred Koss, Frances E. Holberton, Jean Bartik, Frances Morello eta Lillian Jay ziren. UNIVAC-a programatzeko Hopperrek eta bere taldeak FLOW-MATIC programazio lengoaia erabili zuten, Hopperrek berak garatutakoa.Klara Dan von Neumann MANIAC-en programatzaile nagusienetariko bat zen (ENIAC-en bertsio garatuagoa). Bere lana meteorologia eta eguraldi iragarpenak egiteko baliagarria izan zen.NASAren aurrekari izan zen NACAk emakume kalkulatzaileak kontratatu zituen Bigarren Mundu Gerraren ondoren. 1950. hamarkadarako emakume talde bat kalkuluak egiten aritzen zen Cleveland-eko Glenn Ikerketa Zentruan, Ohion; talde horretako parte ziren Annie Easley, Katherine Johnson eta Kathryn Peddrew.
1956an U.S. Naval Weapons Laboratoryk Gladys Wes kontratatu zuen giza kalkulatzaile moduan. Westek Kokapen Sistema Globala GPS sistema garatzeko ekarpen garrantzitsuak egin zituen.Israelen Thelma Estrinek WEIZACen diseinu eta garapenean lan egin zuen, Israelgo lehen ordenagailua.Sobietar Batasunean Informazio Teknologiaren industrian emakumeak ziren nagusi; emakume talde bat izan zen 1951ean lehen ordenagailu digitala diseinatu zuena.Erresuma Batuan Kathleen Booth-ek hainbat konputagailutan lan egin zuen Andrew Booth bere senarrarekin batera Birkbeck College-en. Kathleen programatzailea zen eta Andrewk makinak eraikitzen zituen.Kathleen-ek mihiztadura-lengoaia garatu zuen garai hartan.

1960 - 1980
Burroghs Corporation-eko Mary K. Hawes-ek bilera bat antolatu zuen 1959an enpresen artean elkarbanatuko zen ordenagailu programazio-lengoaia bat sortzeari buruz eztabaidatzeko. Guztira sei pertsonek parte hartu zuten bilera horretan, Grace Hopper izan zen horietako bat. Hopper COBOL (Enpresa Aplikazioetara Zuzendutako Lengoaia Orokorra) garatzeko prozesuan sartu zen. IBMk ez zuen berehalakoan COBOLen erabilera onartu eta honek bere garapena moteldu zuen baina, 1962an azkenean, estandar moduan onartua izan zen, Hopperrek frogatu zuenean konpiladoreak ondo funtzionatzen zuela bai UNIVAC zein RCA konputagailuetan.1961ean IBMn lanean hasi zen Jean E. Sammet-ek FORMAC programazio-lengoaia garatu zuen. 1969an Programming Languages: History and Fundamentals liburua argitaratu zuen, 120 programazio-lengoaia baino gehiago bildu zituen bertan eta erreferentzia moduan oso erabilia izan den liburua bihurtu zen.1960an Margaret Hamilton MITeko (Massachassusets-eko Institutu Teknologikoa) Meteorologia Sailean lanean hasi zen Edward Norton Lorentz-en zuzendaritzapean. Bertan lortutako ezagutzarekin eta autodidakta moduan ikasitako programazio-lengoaiei esker ordenagailuen bidez eguraldia aurresateko softwarea diseinatu zuen lankide batzuekin batera.Beste hainbat proiektutan ere parte hartu zuen: SAGE (Semi Automatic Ground Environment) egitasmoan AN/FSQ-7 ordenagailurako softwarea diseinatu zuen. Klima aurreikusteko asmoarekin diseinatu zuen software hori, baina azkenean beste helburu batzuetarako erabili zen; AEBko etsaien hegazkinak detektatzeko, besteak beste.MIT institutuan zuzendari izan zen Software-Ingeniaritzako Sailean eta bertan sortu zuten Apollo espazio-programarako softwarea. Hamilton-ek sortutako programa bati esker ekidin ahal izan zen Apollo 11-ren ilargiratzearen arazo larri bat. Apolloren misio tripulatu guztietan eta ez tripulatu batzuetan lan egin zuen.

1965ean Mary Kenneth Keller moja matematikaria izan zen informatikan doktoretza lortu zuen lehen emakume estatubatuarra. Dartmoutheko unibertsitatean ikasle zela BASIC programazio lengoaia garatzen lagundu zuen, hori egin ahal izateko unibertsitateak arauak aldatu behar izan zituen, konputagailuen erabilera gizonezkoei soilik mugatzen zelako. Urte askotan zehar eztabaida egon izan da informatikan doktoretza lortu zuen lehen emakumea zein zen zehazterakoan. Barbara Liskov 1968an doktoratu zen eta askotan pentsatu izan da bera izan zela lehena, baina 2013an Ralph L. London-ek egindako ikerketa baten arabera, Mary Kenneth Kellerri dagokio titulu hori.60. hamarkada amaierarako emakumeak jada ez ziren programatzaileen artean gehiengoa, 40. hamarkadaren aurretik gertatzen zen moduan. Emakume kopurua programatzaile guztien %30 eta %50 artean zegoen, baina hauetako oso gutxiri eman zizkieten goi mailako karguak eta lan berdina egiteagatik gizonezkoek baino askoz gutxiago irabazten zuten. 1967ko apirileko edizioan Cosmopolitan aldizkariak "The Computer Girls" izeneko artikulu bat argitaratu zuen programazioan aritzen ziren emakumeei buruz, artikulu honetan emakumeek zuten etorkizun oparoa aipatzen zen arren errealitateak erakusten zuen oraindik alboratuak izaten ari zirela.

Mary Allen Wilkes ordenagailu-programatzailea lehen miniordenagailurako (LINC) sistema eragile bat (LAP) garatu zuen lehen pertsona izan zen. 1965ean etxean ordenagailu bat erabili zuen lehen pertsona kontsideratzen da, berak eraikitako ordenagailu bat izan zen gainera.1970. hamarkadan Project One jaio zen San Francisco hiriko litxarreria fabrika ohi batean. Bost pisutako almazen hartan denetariko proiektuak garatu ziren, horien artean esanguratsuenetarikoa Resource One zentro teknologikoa izan zen. Pam Hardt-English izan zen proiektu honetako taldearen buru eta SDS 940 ordenagailu garestiaren donazioa ere lortu zuen. Interneten aintzindari izango zen Community Memory proiektua izan zen martxan jarri zutenetako bat, komunitateari egindako ekarpena izan zen eta bertan jendeak jarritako iragarkiak biltzen ziren. Jude Milhon hackerrak ere parte hartu zuen proiektu honetan.Milhon eskubide zibilen aldeko ekintzailea izan zen eta hainbat alditan kartzelaratu zuten desobedientzia zibila praktikan jartzeagatik. Bera izan zen cypherpunk terminoa lehenengoz erabili zuena eta pribazitate digitalaren defentsa egiten zuen cypherpunks elkartearen sortzaileetariko bat izan zen.1970. hamarkada hasieran ARPANET-en lan egiten zuen Elizabeth "Jake" Feinler-ek eta bere taldeak lehen WHOIS direktorioa sortu zuen. Feinlerrek eta bere taldeak domeinuen sorkuntzan lan egin zuten eta Feinlerrek proposatu zuen domeinuek kategorien arabera banatuta egon beharko luketela, ordenagailuak kokatuta zeuden lekuen arabera antolatuz: adibidez, alor militarreko (military) ordenagailuek .mil domeinua izango lukete eta hezkuntzakoek (education) .edu.1974 eta 1976 artean Jean E. Sammet Association for Computing Machinery-ko (ACM) presidente izan zen, lehenengo emakumea kargu horretan.Adele Goldberg Smalltalk garatu zuen taldeko zazpi programatzaileetako bat izan zen; berak idatzi zuen lengoaiaren dokumentazio gehiena. Applek Smalltalk erabili zuen 1983an Apple Lisa merkaturatzeko, erabiltzaile interfaze grafikoa (GUI, Graphical User Interface) zuen lehen ordenagailu pertsonala, eta urtebete beranduago Macintosh-a. Printzipio berdinetan oinarrituta zegoen Windows 1.0 hilabete batzuk beranduago kaleratu zen, 1985ean.Carol Shaw informatikariak Atari enpresan egin zuen lan, bideojoko bat diseinatu zuen lehen emakumea izan zen: azkenean argitaratu ez zen Polo jokoa 1978an eta 3-D Tic-Tac-Toe jokoa 1979an. Ondoren, Activision enpresarako egin zuen lan, eta bertan haren jokorik ezagunena programatu zuen: River Raid.
Erna Schneider Hoover telekomunikazioen munduan oso pertsona esanguratsua izan zen, telefono deiak kudeatu eta gainkargak sahiesteko sistema bat garatu zuen. 1971 urtean sistema honen patentea lortu zuen, lehenengoetariko software patentea dela kontsideratzen da.
1972: Karen Spärck Jones (1935etik 2007 arte), informazioaren berreskuratzean eta lengoaia naturalaren prozesamenduan aitzindaria.

1980 - 2000
Gwen Bell-ek Ordenagailuaren Museoa ireki zuen 1980an bere senarrarekin batera Bostonen eta honen lehendakari izan zen, museo honek konputazioaren historiako piezak biltzen zituen. Adele Goldberg ACMko (Association for Computing Machinery) presidente izan zen 1984 eta 1986 artean. 1984an Lixia Zhang izan zen IETF-eko (Internet Engineering Task Force) lehenengo bileretan parte hartu zuen emakume eta graduondoko ikasle bakarra. Zhang Interneten hasierako garapenean lanean aritu zen.

"Ordenagailu pertsonalaren Betsy Ross" moduan ezagutu izan den Susan Kare-k Steve Jobsekin batera lan egin zuen Macintosheko jatorrizko iruditegia sortzeko, New York Times-en arabera (Karek diseinatu zituen mugitzen den ordularia, pintzela eta zaborrontzia). Karek Apple-entzat lan egin zuen 1980. hamarkada erdi alderaino. Bitartean, Nadia Magnenat Thalmann-ek ordenagailuentzako bestelako diseinu grafiko batzuk ere egin zituen Kanadan. Thalmann ordenagailu bidezko animazioan hasi zen lanean "aktore birtual errealistak" garatzen, hasieran Montréalgo Unibertsitatean 1980an eta École Polytechnique Fédérale de Lausanne-n 1988an.Giza-ordenagailu elkarrekintzaren alorrean Joëlle Coutaz ordenagailu zientzialari frantziarrak aurkezkepena-abstrakzioa-kontrola (PAC) modeloa garatu zuen 1987an. Erabiltzaile Interfaze taldea sortu zuen IMAG-eko Ingeniaritza Informatikoko Laborategian eta bertan interfazearekin eta softwararen bestelako tresnekin zeuden arazoak konpontzen saiatzen ziren.Ethernet sare lokaletako ordenagailuetarako estandarra bilakatu zenean Digital Equipment Corporation enpresan (DEC) lan egiten zuen Radia Perlmani eskatu zioten Ethernet-ek sare zabaletako trafikoan zituen limitazioak konpondu zitzala. 1985ean Spanning Tree Protocol (STP) izeneko protokoloa sortu zuen, lan honi esker Ethernet protokoloak jausi kualitatibo bat egin zuen: adabegi gutxirekin eta distantzia oso mugatuan mugitzetik distantzia handian zeuden hainbat sare bildu ahal izatera pasatu zen.The WELLen bidez bulletin board systems-era (BBS) iritsi zen Stacy Horn-ek 1988an erabaki zuen online komunitate propioa eraikitzea New Yorken, East Coast Hang Out (ECHO) izendatu zuena.
Europa pixka bat atzeratuta geratu zen Interneteko azpiegitura garatzerakoan. 1980. hamarkada erdialdean proiektu bat jarri zen martxan sare akademiko bat eraikitzeko Open System Interconnection (OSI) estandarrak baliatuz. Borka Jerman Blažič jjugoslaviarra proiektuan parte hartzera gonbidatu zuten. 1989an Jugoslaviako Ikerketa eta Akademia Sarea (Yugoslav Research and Academic Network YUNAC) eratzen lagundu zuen eta herrialdearentzako .yu domeinua erregistratu zuen.1980. hamarkadan bideo-jokoak asko zabaltzen hasi ziren, baina joko gehienak akziora bideratuta zeuden eta ez zeuden emakumeen ikuspuntutik diseinatuta. "Arriskuan dagoen emakume gaixoa" bezalako estereotipoetan oinarritutako pertsonaiak erabiltzen ziren behin eta berriz, eta hau ez zen emakumeentzako erakargarriegia. Dona Bailey-k Centipede arkade bideojokoa diseinatu zuen. Carol Shaw emakumezko lehen joko diseinatzaile modernoa kontsideratzen da, Tic-tac-toe jokoaren 3D bertsioa kaleratu zuen 1980an. Roberta Williams eta bere senarrak Sierra Online fundatu zuten; ordenagailu pertsonaletarako abentura-joko grafikoen arloan aitzindaria izan zen, batez ere King's Quest serierako.1984an Women Into Science and Engineering (WISE) kanpaina garatu zen, ordenagailuen erabilera emakumeengana gerturatzeko eta, zentzu berean, Anita Borg-ek Systers sortu zuen, emakumeentzako posta bidezko komunikazio talde bat.1990.hamarkadan informatikaren munduan gizonezkoak ziren nagusi. Konputazio zientzietan graduatutako emakume kopurua 1984an iritsi zen maila gorenera, %37arekin gutxi gorabehera, eta hortik beherantz egin zuen pixkanaka. XX. mende amaieran emakume zientzialari eta ingeniari kopurua handitu bazen ere, ez zen berdina gertatu informatikariekin.Hala ere, hipertestu eta hipermedia proiektuak garatzeko lanetan parte hartze handia izan zuten 1980. hamarkada amaieran eta 1990. hamarkada hasieran. Brown Unibertsitateko emakume talde batek (Nicole Yankelovich eta Karen Catlin ziren, besteak beste, taldeko kideak) Intermedia garatu zuen eta aingura-lotura asmatu zuen. Applek proiektu honen zati bat finantzatu zuen eta bertako kontzeptuak aplikatu zituen Apple-eko sistema operatiboetan. 1989an Wendy Hall-ek Microcosm izeneko hipertestu proiektua sortu zuen. Interneta World Wide Web bilakatu zenean, Hall bezalako garatzaileek euren programak moldatu behar izan zituzten eta Hall-ek diseinatutako Microcosm bereziki ongi moldatzen zen teknologia berrietara. 1994an Hall-ek Web-erako lehen konferentzia antolatzen lagundu zuen.After Effects-eko sortzaileetako batek, Sarah Allenek, CoSA izeneko software konpainia komertzial bat sortu zuen 1990ean. 1995ean Shockwave taldean hasi zen lanean, Macromedian; bertan, Shockwave Mulituser Server, Flash Media Server eta Flash video-ren garatzaile nagusia izan zen.Interneten zabaltzearekin batera, emakumeentzako propioki sortutako eremuak ere agertu ziren sarean. 1993an martxan jarri zen Women's WIRE izan zen emakumeei bereziki zuzendurako lehen komunitatea, Nancy Rhine eta Ellen Pack-ek sortu zuten. Anita Borg-ek Emakumeak Informatikan Grace Hopper Ospakizuna antolatu zuen lehenengo aldiz 1994an, informatikarekin lotutako lanetan ari ziren emakumeei zuzendutako konferentzia eta 1997an Emakumearen eta Teknologiaren Institutua sortu zuen.

1992an Brenda Laurel joko diseinatzailea Interval Researchen lanean hasi zen eta bertan, mutilek eta neskek bideo-jokoak bizitzeko dituzten modu ezberdinei buruz ikertzen hasi zen. 1000 haur eta 500 heldu inguru elkarrizketatu ondoren ondorioztatu zuen jokoak diseinatzerakoak ez zirela nesken interesak kontuan hartzen. Elkarrizketatu zituen neskek mundu irekiak zituzten jokoak nahi zituzten, eta interaktuatzeko moduko pertsonaiak. Ikerketa hauen ondorioz, 1996an Interval Researchek konpainia propio bat sortu zuen Laurel eta bere taldearentzat: Purple Moon. Urte horretan bertan Mattel-en Barbie Fashion Designer bideo-jokoa neskentzako lehen jokorik salduena bihurtu zen. Purple Moonek Rockett pertsonaian oinarrituta atera zituen lehen bi jokoak, 100 jokorik salduenen zerrendan sartu ziren argitaratuak izan ziren urteetan. 1999an Mattle-k Purple Moon erosi zuen.1990. hamarkada hasieran Jaime Levy-k CyberRag aldizkari digitala sortu zuen, lehenengoetarikoa izan zen: artikuluak, jokoak eta animazioak biltzen zituzten Mac baten bidez irakur zitezkeen disketeetan. Beranduago Electronic Hollywood izena eman zion aldizkariari. Billy Idolek Cyberpunk bere albumerako disko bat egiteko enkargua egin zion Levy-ri. 1995ean Word aldizkari digitalaren sormen zuzendaria izateko kontratatu zuten.1991ean Josephine Starrs, Juliane Pierce, Francesca da Rimini eta Virginia Barratt-ek VNS Matrix sortu zuten, ordenagailuen teknologia eta emakumeen gorputzak uztartuz artea egiten zuten; ziberfeminismo moduan izendatzen zuten egiten zutena. 1997an bilkura ziberfeminista bat egin zen Kassel-en, Lehen Internazional Feminista moduan ezagutu zena.Txinan Hu Qiheng izan zen lehenengo TCP/IP konexioa instalatu zuen taldeko burua, 1994ko apirilaren 20an Txina Internetera konektatuz. 1995ean Rosemary Candlin Genevara joan zen Ikerketa Nuklearretarako Europako Kontseiluarentzat (CERN) softwarea idaztera.1997an, Sally Floyd-ek, Vern Paxson-ekin batera, Interneten funtzionamendua ulertzeko oztoporik handiena sareko topologia ez ezagutzea zela ezarri zuen. Urte batzuk beranduago, 2001ean, IEEE Communication Society's William R. Bennett Prize Paper Award saria irabazi zuen lan horrengatik. Floyd ezaguna da kongestio-kontrola lantzeagatik. Berak asmatu zuen RED estrategia (Random Early Detection), eta, Van Jacobson-ekin batera, hasiera eman zion AQM esparruari (Active Queue Management) sareen munduan. Egungo Interneteko bideratzaile gehienek erabiltzen dute RED edo bere aldaeraren bat kongestioak kudeatzeko. 2007. urtean, Informatikako lan zientifikoetan gehien aipatzen diren 10 ikerlarien artean zegoen.

XXI. mendea
XXI. mendean hainbat saiakera egin dira Informazioaren Teknologiaren alorrean existitzen den genero arteko ezberdintasuna gutxitzeko eta emakumeak berriz ere informatikaren mundura hurbiltzeko. 2001ean egindako ikerketa baten arabera, bi generoek maila berean erabiltzen dituzte ordenagailuak eta internet, baina emakumeek bost aldiz gutxiago aukeratzen zuten ikasketa-gai moduan. 2004an Lucy Sandersek National Center for Women & Information Technology sortu zuen genero arteko desoreka txikiagotzeko asmoz.Emakume batzuk diseinuak egiten aintzindariak izan baziren ere, bideo-jokoen munduak gizonezkoena izaten jarraitzen du nagusiki. International Game Developers Association-ek 2013an egindako ikerketa baten arabera bideo-joko diseinatzaileen %22a soilik dira emakumeak; portzentaia txikia da baina aurreko hamarkadetan baina altuagoa, hala ere.

2008an Time aldizkariak Mary Lou Jepsen informatikaria munduko 100 pertsona garrantzitsuenen artean kokatu zuen. Zentzu berean, Anita Borg Institutuak argitaratu duen munduko 50 emakume informatikari onenen zerrendan ere azaltzen da. Mary pantaila lauak diseinatzen aditua da eta gailu mugikorrentzako pantailetan espezializatutako Pixel Qi enpresaren sortzailea ere bada. Horretaz gain, One Laptop Per Child (OLPC) (miniordenagailu bat haur bakoitzarentzat) proiektuko sortzaile eta teknologia-zuzendaria izan da.Proiektu honek izandako arrakasta zalantzan jarri izan da.Kode irekiko proiektuen garapenaren mundura inklusioa eramateko asmoz, Coraline Ada Ehmke-k Kolaboratzaileen Akordioa (Contributor Covenant) sortu zuen 2014an. 2018rako 40.000tik gora software proiektu hasi dira kode hau erabiltzen, horien artean TensorFlow, Vue eta Linux. Akordio honek "jarrera kodigo" batzuk biltzen ditu, errespetuzko jarrerak zabaldu eta hizkuntza inklusiboa txertatzearen aldeko arauak proposatzen ditu, besteak beste.1999an Marissa Mayer Googlen sartu zen, lehenengo emakumea izan zen eta hasierako 20 langileetako bat. Googleko Bilaketen eta Erabiltzaileen Esperientziako lehendakariorde izan zen, enpresaren aurpegi publikoa kasu askotan. 2012an Yahoo! enpresako lehendakari eta zuzendari nagusi izendatu zuten. Mayerrek 2017an utzi zuen Yahoo!, Verizonek hau erosi zuenean. 
2012: Luz Castro (1972 -), Ada Byron saria jaso zuen, Galiziako Ingeniari Informatikoen Elkarte profesionalak emandakoa.

Euskal Herrian
Euskal Herrian 2000. urte inguruan e-makumeak gunea sortu zen EHUko Donostiako Informatika Fakultatean. Informatikako Ingeniaritzan emakumeek duten egoeraz informazioa biltzeko eta zabaltzeko sortu zen, ikasketa hauetara gero eta emakume gutxiago hurbiltzen zirela ikusi zutelako. Gune honetan lau motatako lanak biltzen dituzte:

Informatikaren historian ezagunak izan diren emakumeen erreferentzia.
Arlo honen irakaskuntzan eta lan-munduan emakumeek duten presentziaren azterketa estatistikoak eta kuantitatiboak.
Azterketa kualitatiboak, emakumeek arlo honetan aurkitzen dituzten oztopoei buruzko azterketa kualitatiboak.
informatikari buruz orain arte GAUR8 astekarian e-makumeek argitaratu dituzten 60 bat artikuluak.Hauek dira talde honetan parte hartu duten hainbat emakume: Edurne Larraza, Elena Lazkano, Montse Maritxalar, Txelo Ruiz, Victoria Fernández, Itziar Irigoien, Itziar Cortés eta Aitziber Zumarraga.Ixa taldea 1988an EHUko Donostiako Informatika Fakultatean sortu zen ikerkuntza-taldea da. Hizkuntzaren prozesamenduan lan egiten du talde honek, euskararen gaineko ikerketa aplikatua dute xede nagusi, baina beste hizkuntza batzuetan ere ikertzen dute eta garatzen dituzte produktuak. Diziplina arteko taldea da, informatikari eta hizkuntzalariak daude bertan eta baita ikerkuntzarako teknikari eta administrari laguntzaileak ere.Ixa taldean hainbat emakumek parte hartzen dute, emakume informatikarien artean daude, besteak beste: Itziar Aldabe, Olatz Ansa, Olatz Arregi, Arantza Casillas, Arantza Díaz de Ilarraza, Izaskun Etxeberria, Nerea Ezeiza, Montse Maritxalar, Esther Miranda, Maite Oronoz, Arantxa Otegi, Alicia Perez, Olatz Perez de Viñaspre...
2013an Gipuzkoako Foru Aldundiak ematen duen Abbadia saria irabazi zuen Ixa taldeak, Arantza Diaz de Ilarrazak jaso zuen saria taldearen izenean. Bera irakasle kontratatuen artean gorengo maila adierazten duen irakasle oso kategoriako lehen emakumea izan zen 2013an. Horretaz gain, Elhuyar Fundazioko ohorezko bazkidea ere bada.
Arantza Illarramendi usurbildarrak, Espainiako Informatika Zientifikorako Elkarteak ematen duen "Urteko Informatikariari eskainitako Aritmel Saria" jaso zuen 2010ean bere ibilbide profesionalean zehar datuen prozesamenduan egindako lanagatik. Sari hau jaso duen lehen emakumea izan da.Iratxe Esnaola Arribillaga zarauztarra informatika ingeniaria da, emakume honek software librearen alde lan handia egin du Euskal Herrian. 2008an PuntuEus elkartearen sortzaileetako bat izan zen Esnaola. Elkarte honen helburua euskararen eta euskal komunitatearen kohesioa indartu eta interneten leku propio bat izatea zen eta horretarako 2012an Puntueus Fundazioa sortu zuen PuntuEus elkarteak, ICANNen aurrean .eus domeinua eskatzeko. Esnaola bera izan da proiektuaren koordinatzaile eta zuzendaria '.eus' Interneteko domeinuaren abiatze-aldira arte.Deustuko Unibertsitateko Informatikako dekanoa izan den Ines Jacob Taquet irakasle eta doktoreak "Programatzeko metodologia eta lengoaiak" eta "Programazioa" ikasgaiak irakasten ditu Bilboko campusean.
Izaskun Fernandez Gonzalez ikerlaria da Tekniker-en makina eta pertsona erabiltzaileen arteko komunikazioa hobetzen adimen artifizialeko tekniken bidez. Tesia Ixa taldean egin zuen 2012an euskarazko testuetan Entitate-izenak identifikatu, sailkatu, itzuli eta desanbiguatzeko.Ana Juaristi-k AvanzOSC enpresa sortu eta kudeatzen du empresak kudeatzeko sistemak, CRMak eta programa faktuatzaileak integratuta saltzeko, kode irekiko Odoo softwarea erabilita. Era berean Susi Rodriguez informatikariak Elurnet eta EBEuskadi-Blogak Euskadi-ren sortzailea da.

Emakumeen Informatika Erakundeak
Informatikan diharduten emakumeen sarea (MUIN)
Association for Computing Machinery (ACM) Emakumearen Batzordea
Informatikan diharduten Emakumeen Elkartea (Association for Women in Computing )
IT eta Zientziaren Emakume Australiarren Erakundea (AWISE - Australian Women in IT and Science entity)
PARM de APC - Komunikazioen Aurrerapenerako Elkartea, Emakume Sareen Laguntzarako Programa, APC WNSP - Association for Progressive Communications, Women's Networking Support Programme
BCSWomen, Konputaziorako Elkarte Britainiarraren Espezialista Taldea, emakumeentzako elkartea dena.
CPSR Women in Computing Emakumeak Informatikan Women in Computing
Computing Research Association. Informatika Ikerketan Emakumearen Egoera Juridiko eta Sozialerako Batzordea
Debian Women
IEEE Women in Engineering (WIE)
Feminist Approach to Technology, Teknologiarekiko Ikuspegi Feminista
LinuxChix, kode irekiaren mugimenduan diharduten emakumeei orientaturiko elkartea
DevChix, emakume garatzaile / programatzaileen taldea
(NCWIT) Emakume eta Informazioaren Teknologiarako Zentro Nazionala, EE.BB.
Girl Geek Dinners - adin guztietako emakumeen nazioarteko taldea
Ubuntu Women
e-makumeak



Kategoria: Emakume informatikariak
Informatika


Invisible Women of Science and Technology Susmita Barua
The Book List: Computer Science Books by Women Computer Scientists Susan Landau-k bildua
Homeward Bound Linda Hirshman
Campamento EX.I.T.E de IBM 
Women in computing around the world Galpin, Vashti. 2002. ACM SIGCSE Bulletin 34-2, 94–100
Erabiltzailearen interfaze
Erabiltzailearen interfazea programa informatiko baten atal bat da, programaren eta haren erabiltzailearen artean informazioa trukatzeko eginkizuna duena. Informatikan, hainbat interfaze mota daude, hainbat mailatan aritzen direnak: pertsonei programekin komunikatzeko aukera ematen dietenak, batetik; eta ordenagailu edo konputagailu barruko gailuak eta osagaiak lotzen dituzten ezinbesteko hardwareak, ikusezinak sarritan, bestetik.
Erabiltzailearen interfazeak erabiltzeari programa batekin komunikatzeko aukera eskaintzen dioten elementuak ditu (diseinu grafikoa, komandoak, mezuak eta abar). Mikrokonputagailuek hiru mota desberdineko interfazeak dituzte: komandoen interfazea, MS-DOS sistemaren A edo C ikurrengatik ezaguna, erabiltzaileak sartutako komandoen araberako aginduak betetzen dituena; menuen bidez kontrolatutako interfazea, aplikazio askotan erabilia, komando sorta bat eskaintzen diona erabiltzeari, eta letra jakin bat sakatuz, kurtsorea mugituz, edo saguaren bidez, komando horietako bat hautatzeko aukera ere ematen diona; azkenik, erabiltzailearen interfaze grafikoak, Apple Macintosh ekipoen eta leihoetan oinarritutako programen ezaugarria: irudien bidez adierazten ditu kontzeptuak, eta erabiltzaileari menuak eta leihoen neurria, kokalekua eta edukia kontrolatzeko aukera ematen dio. Konputagailuen barrualdean beste interfaze mota batzuk daude, programei sistema operatiboarekin aritzeko aukera ematen dietenak eta sistema operatiboari konputagailuaren hardwarearekin aritzeko aukera ematen diotenak.





Erregistro
Informatikan, edo zehazki datu-base erlazional baten testuinguruan,  erregistro batek ( errenkada edo  tupla ere deitua) taula bateko datu-objektu bakar bat adierazten du. Modu sinplean esanda, datu-base bateko taula bat  errenkadez eta  zutabez edo eremuz osatua imajinatu ahal da. Taula baten errenkada bakoitzak erlazionatutako datu-multzo bat adierazten du, eta taularen errenkada guztiek egitura berdina dute.
Erregistro bat eremuen multzoa da entitate bati lotutako datu guztiak jasotzen dituena. Erregistro bakoitzari automatikoki esleitzen zaio elkarren segidako zenbaki bat ( erregistro-zenbakia). Erregistro-zenbakia indize gisa erabiltzeko aukera badago ere, ohikoagoa da erregistro bakoitzari bere gako eremua esleitzea erregistro horren bilaketa ahalbidetzeko.
Erregistro baten egitura inplizituak eta erregistroko eremuen balioen esanahiak behartzen dute erregistroa datu-segida bat bezala ulertzea, taulako zutabe bakoitzean balio bat egongo da. Errenkada, orduan, aldagai erlazionalez osatutako multzo bat bezala interpretatzen da non aldagai bakoitza bi itemez osatuta baitago, zutabearen izena eta errenkada horretan zutabe horrek hartzen duen balioa. 
Zutabe bakoitzak datu-mota zehatz bateko balio bat onartzen du..


Datu-base erlazional



Error concealment
Error concealment edo berreraiketa igorle batek audio seinalea bidaltzerakoan, pakete baten galera gertatzean, pakete galdua berreraikitzean datza. Hau posiblea da audio (ahots) seinaleetan denbora txikian antzekotasun handia dagoelako. Teknika hauek galera tasa txikia dagoenean erabiltzen da (%15 baino txikiagokoa denean) eta igorritako paketeak txikiak direnean (4 eta 40 msko laginak bere barnean dutenean). Galdutako luzera fonema baten luzerara hurbiltzen denean (5 eta 100 ms) teknika hauek ez dute funtzionatzen, entzuleak fonema oso gal dezakeelako.
Bi teknika ezberdin daude: paketeen errepikapena eta interpolazioa. Lehenengoan hartzaileak galdutako paketeen ondorengo paketeekin ordezkatzen ditu galera horiek utzitako hutsuneak. Konputazionalki arina da eta, gainera, nahiko ondo dabil. Interpolazioak galdutako paketearen aurreko eta ondorengo paketeak interpolatuta lortzen du berreraikitzea. Honek errepikapena baino hobeto dabil, baina konputazionalki garestiagoa da.



Estandar ireki
Estandar irekia, berariazko zeregina lortzeko publikoki eskuragarri dagoen zehaztapena edo protokoloa da. Estandar irekia edonoren eskura dagoena da, eta horrekin lotutako hainbat erabilera-eskubide ditu.
Estandar irekiekin gertatzen den arazoa, estandar bat merkatuko subjektuetako baten jabetzakoa denean gertatzen da. Subjektu pribatu batek estandarraren garapena kontrolatzeko erabiltzen badu, edo lizentzia-politiken bidez manipulatzen saiatzen bada, aktore-talde jakin batzuk baztertzeko edo sartzeko, orduan ez dago estandar irekirik. 
Estandarizazioa lehia eta elkarreragingarritasuna sustatzeko helburuetarako erabiltzen da. Bezeroek sistema batetik bestera aldatzeko askatasuna izan dezaten.



Formatu irekia.
Software librea.
OpenDocument.
ISO 26300.
ECMA-OOXML, Office Open XML, OOXML edo Open XML (Microsoftek sortutako formatua).

Kanpo loturak
EAEko Eusko Jaurlaritzak zerrenda: "Onartutako dokumentu elektronikoen formatuak". (Zerrendan formatu irekia ez duten formatu bakar batzuk).
(Ingelesez) Jimmy Wales, Free Knowledge requires Free Software and Free File Formats 2004/10/21.
Etiketa (metadatua)
Etiketa (tag, ingelesez) datu bati (irudi digital edo fitxategi bat) atxikitako gako-hitz hierarkikoa da. Metadatu mota honek datua deskribatzen du eta informazioa berreskuratzea ahalbidetzen du, Interneten nabigatuz edo informazioa bilatuz.
Bada ezberdintasun bat etiketak ohiko gako-hitzengandik bereizten dituena: egileak edo erabiltzaileak era informalean eta pertsonalean hautatzen dituela, hau da, thesaurusik gabe. Haien datuak etiketatzea ahalbidetzen dituzten webguneetan, etiketen bilduma folksonomia deitzen da.
Fitxategiak etiketatzeko ekintza web 2.0 guneei lotzen zaie maiz, horretan aitzindariak izan zirelako. Horrela, webguneetako datu-baseak era deszentralizatuan hedatu ahal dira.

Adibidea
Goiko adibidea jarraituz, irudien datu-base bat duen webgune batek, etiketatze-sistemaren bat duenak, bere edukia hainbat deskribapen-etiketarekin markatua eduki dezake: "arraina, anfibioa, urdina, gorria ...". Giza-irakurle batek, seguru asko, orrialdearen xedea ulertu ahal izango luke etiketen zerrenda interpretatzean. Webguneek etiketak zerrenda batean erakutsi ohi dituzte orri bakoitzean, eta etiketa bakoitzak berarekin markatuta dauden datu guztiak zerrendatzen dituen indize-orri batera darama (irudiak, kasu honetan). Horrenbestez, bisitari batek arrainen irudi guztiak arin aurkitu ahal izango lituzke. Gainera, guneak etiketen bilaketa-tresna bat edukitzekotan bisitariak etiketen konbinazio bat duten orrialde guztiak ("gorria" eta "arraina" kasu) aurkitu ahal izango lituzke.
Datu bat birklasifikatzeko haren etiketak aldatzea baino ez da behar. Zerbitzariaren softwareak orrien arteko konexio guztiak automatikoki jarraitu eta eguneratzen ditu; ez da beharrezkoa orrialdea ohiko kategorien hierarkia konplexu batean lekualdatzea.
Hala ere, erraztasun eta malgutasun abantailek akatsak ere badituzte. Etiketek ez dute esanahi semantikorik; adibidez, "arrosa" etiketa, koloreaz gain, lorea ere izan daiteke. Bereizketa semantikoaren gabezia horrek konexio desegokiak sor ditzake erlaziorik gabeko datuen artean, etiketa homonimoak direla eta. Gainera, etiketaren terminoaren aukera guztiz pertsonala denez, bilaketa anitzak egiteko beharra sor daiteke, etiketa sinonimoak erabiliz gero (adibidez, "zomorroa" eta "intsektua" etiketak). "Etiketatzaileek" erabaki beharko dute, konexioen eta esanahi alternatiboen kopuruaren arabera, datuen arteko zer konexio posible diren baliozkoak berentzat.
Etiketadun sailkapenak eta etiketen bidez konektatutako sistemen kontzeptuak Interneten folksonomien agerpena dakarte, baita markatzaile sozialen kontzeptuarena eta beste motatako software sozialena ere. Oso zabalak diren folksonomiek etiketatze-arazoak pairatzen dituzte. Hala ere, erabiltzaile azkarrenek, etiketatu baino lehen, sistema horien barruan etiketaren terminoaren gaur egungo erabilera bilatuko dute. Horrela, existitzen diren etiketak erabiltzeko joera izaten dute, erlazionatutako artikuluetara doazen konexioak erraz sortzeko. Honela, folksonomia baten garapena etiketatze-konbentzioen sistema bat definitzen joango litzateke, taldearen aldi baterako adostasunarekin, thesaurus estandar formalizatu baten bidez baino gehiago.
Etiketatzea kategorien antolakuntza hierarkikoaren alternatiba gisa definitzen den arren, lineako baliabide batzuek sistema hibridoa dute: datuak kategoria zabaletan antolatzen dira, eta bereizketa zehatzagoak etiketekin zehazten dira.


Datu base
Folksonomia



Eulerren metodo
Matematika eta konputazio arloetan, Eulerren metodo izenez ezagutzen den prozedura hasierako balio ezaguna duen ekuazio diferentzialak ebazteko erabiltzen den zenbakizko integrazioko metodoa da. Leonhard Eulerren omenez dauka izena. Hasierako balioa ezaguna denean, eta ezagutza horretan oinarrituz, metodo honek inguruko puntuetako soluzioen hurbilketak lortzen ditu.
Zenbakizko metodoen arteko sinpleena da Eulerren metodoa eta Hasierako Balioko Problemak ebazteko erabiltzen da:
   
Metodoaren azalpena (I)
Ekuazio diferentzialak,         ekuazioak, problemaren aldaketa nolakoa den adierazten du, ondorioz, puntu jakin batean soluzioak egiten duen kurbaren aldaketa ezagutzeko bidea eskaintzen digu. Eulerren metodoak hasierako balioan oinarrituz,     
  balioa soluzioaren aldaketatzat hartzen du, alegia,         aldagaiaren aldaketa unitarioak                   aldagaiari          aldaketa eragiten diola suposatzen du. Ondorioz, hasierako balioa ezagutuz, hau da,                 x            aldagaiaren                          x                    0                            balioarentzat                 y          aldagaiak                          y                    0                          balioa hartzen duela jakinaz,                 x            aldagaiari                 h         aldaketa eragiten badiogu                 y            y}  aldagaiak jasango duen aldaketa                 h       ∗       f       (                x                    0                       ,                y                    0                       )            h*f(x_{0},y_{0})}  izango dela suposatzean oinarritzen da metodoa.
Suposizio horretan oinarrituz                 x            x}  aldagaiak                          x                    0                       +       h            x_{0}+h}  balioa duenean                 y            y}  aldagaiak                          y                    0                       +       h       ∗       f       (                x                    0                       ,                y                    0                       )            y_{0}+h*f(x_{0},y_{0})}  balioa hartuko luke. Jakina,                 h            h}  txikia bada errorea ere txikia izango da, baina                 h            h}  handia bada metodoak emango duen soluzioa benetako soluziotik urrundu egingo da.

Metodoaren azalpena (II)
Gure problemaren soluzioa     balitz, hasierako balioa kontuan hartuz,      izango litzateke, eta ekuazio diferentzialak            y'(x_{0})=f(x_{0},y_{0})}  adieraziko luke. Hori kontuan hartuz, 

                y       (                x                    0                       +       h       )       =       y       (                x              
Taylor-en serieko lehenengo osagai biak hartzen baditugu Eulerren hurbilketa lortuko dugu, alegia:
 

Metodoaren urratsak
Metodoak    soluziotik abiatuta         zenbakizko soluzioak ematen ditu. Horretarako    balioak hartzen ditu, eta    balioak kalkulatzen ditu. Urrats bakoitzean aurreko urratseko balioak erabiltzen ditu zenbakizko soluzioak kalkulatzeko.



Txantiloi:Zenbakizko integratzaile
Ezagutzaren metodologia
Ezagutzaren metodologiak hiru motatako informazioak identifikatzen ditu  gomendatze-sistemak erabil ditzan:

1. Erabiltzaileen informazio demografikoa: adina, generoa, bizilekua ...2. Produktuaren ezaugarrien araberako erabiltzaileen lehentasunak: pelikula mota, zuzendaria, aktore nagusia ...3. Aurretiko esperientziak: erosketa-ebaluazioak ...Informazio honen datu-basearen gainean, erabiltzaileak hainbat produkturekin duen zaletasuna kalkulatzen da eta gero erabiltzaileari gomendatzen zaizkio zaletasun handieneko produktuak . Informazio egoki, zehatz eta zuzena ematen duten iturburuak, garrantzirik gabeko informazioa ematen duten iturburuak baino maizago erabiliko direla espero da.

Motibazioa
Erronka garrantzizkoenetako bat bai  merkaturatze sistema batean edo  gomendatze sistema batean bezeroari buruzko edo produktu baten bezeroari buruzko edo  zerbitzu bateko erabiltzaileari buruzko informazio baliagarria eskuratzea da. Oro har, lehen urratsa informazioa bilatzea da eskura dagoen edozein iturburu bat analizatuz. Hala ere, sortzen den arazo nagusia informazio horren erabilgarritasuna da. Hortaz, a priori, gomendioetarako informazioaren egokitasunari buruzko probak emango dituen mekanismo bat beharrezkoa da. Datu eskuragarri andanaren gainean bilaketa bukaezinak saihesteko, horrelakoetan baliabide gehiegi erabiltzen direla kontuan hartuta, informazioak aldez aurretik sailkatuta edo indexatuta egon behar du erraz aurkitzeko. Metodologia hau informazio-iturburu egituratuetarako bereziki definitu da.

Prozesuaren urratsak
Iturburuetako informazioaren pertinentzia neurtzeko ezaugarri multzoa lortzea: ezaugarri hauek iturburu esanguratsua beste batzuekin konparatzea ahalbideratu behar dute.
Iturburu fidagarriena hautatzeko neurri bat lortzea: iturburu baten konfiantza iturburu horrekin aurretik proposatutako gomendio emaitzetatik lortzen da.
Iturburu egokienaren aukeraketa: eskura dagoen iturburu bakoitzaren egokitasun-neurria kalkulatzen da 1. urratsean lortutako pertinentzia-neurria eta 2 atalean lortutako fidagarritasun-balioa erabiliz. Honek gomendioetarako zer iturburu diren egokienak erabakitzeko balio du, era justifikatu batean.

Pertinentzia edo garrantziaren lorpena (R(S))
Iturburu bat zer punturaino den egokia jakiteko hainbat ezaugarri aztertu behar ditugu:
OSOTASUNA: eskuragarri dauden iturburuetatik erabiltzaileekin erlazionatutako informazioa lortzea da helburua. Erabiltzaile guztiei buruzko informazioa daukan datu-basea erabiltzaile batzuena bakarrik daukana baino osatuago izango da.Emanda gomendatze-domeinu bateko     erabiltzaile multzoa,          iturburu baten osotasuna (I),    iturrian ez dauden                 U            U}  multzoko erabiltzaile kopurua (    -ren bitartez ezagutzen dena) zati erabiltzaileen kopurua  
  DIBERTSITATEA: iturburuetan dauden informazio demografikoa ezagutzea ahalbideratzen du. Gomendatze sistemek informazio hau erabiltzen dute talde osoei genero, bizileku, adina ... ezaugarrien arabera gomendioak emateko. Iturburua, zenbat eta bariatuago izan, erabiltzaile talde gehiagorako balioko dute.Dibertsitatea ( D) entropia bezala kalkulatzen da, non    eta,    taldeko erabiltzaileak diren eta       iturburuaren erabiltzaileen kopuru osoa.
   MAIZTASUNA: iturburuaren informazio kantitatea jakiteko laguntzen du. Iturburu batek erabiltzaileekiko interakzioen bitartez informazioa eskuratzen du, hau da, erabiltzaileekiko interakzioa zenbat eta maizago izan orduan eta osoago izango da. Gainera, portaera, erosketa edo zenbat eta informazio gehiago izan erabiltzaileen ebaluazioei buruz, orduan eta zehatzagoak izango dira gomendioak.Iturburua iterazio kopuruen arabera kategorietan banatzen dira:
     kategoria: 1-10 elkarrekintza
    kategoria: 11-25 elkarrekintza
   kategoria: 26-50 elkarrekintza
   kategoria: 51-100 elkarrekintza
   kategoria: 101-200 elkarrekintza
   kategoria: +201 elkarrekintza      iturburuaren elkarrekintzen (F) maiztasuna,    kategoriak emanda, kategoria horien    pisuen batura da bakoitza bere   kopuruarekin ponderatuta, zati        iturburuko     erabiltzaile kopurua.
  PUNTUALITATEA: iturburuen ahalmena informazio eguneratua izateko, erabiltzaileen gogoak eta lehentasunak denborarekin alda daitezkeela kontuan hartuta. Orain dela 10 urte gustuko filmak eta oraingoak desberdinak izan daitezke, baina orain dela 2 urtekoek haiek baino probabilitate gehiago dute orain gustukoak direnak izateko.Iturburuekin erabiltzaileak ibili diren denboraldia kontuan hartuta ere kategoriak ezarri daitezke:
   iturburuko interakzioen (P) puntualitatea,     kategoriak emanda,     pisuen batura da, faktoreaz biderkatuta, eta zati iturburuko       erabiltzaile kopurua.
 Azkenean garrantziaren neurria lortzen dugu:
ATRIBUTU GARRANTZITSUEN KOPURUA: nahiz eta iturburua osoa izan, erabiltzaileei buruzko informazio kantitatea handia izan, eta eguneratuta egon, beharbada informazio hori ez da zehatza gomendioak egiteko. Atributu pertinenteen kantitatea beste ezaugarri bat da iturburu batean behar dugun informazioa aurkitzen den ala ez adierazten duena.Gomendioa egitea ahalbideratzen duten  attributu multzoa emanda,    iturburuko (R) atributu garrantzitsu kopurua honela definitzen da:   izeneko          rik gabeko atributu kopurua zati  atributu kopuru osoa.
 

Fidagarritasunaren lorpena (T(S))
Iturri baten fidagarritasuna bere informazioa erabiltzeagatik ebaluatua izateko 0 eta 1en arteko probabilitate balio bat da. Balio hau iturburuetatik lehenagotik lortutako konfiantza ezaugarrian oinarritzen da.
Gomendioen arrakastaren maila kalkulatzeko beharrezko informazioa gordetzen da, iturburu arrakastatsua (= 1) edo ez arrakastatsua (= 0) izan den informazioaren bitartez.

Iturburu egokien eta fidagarriena aukeraketa
Algoritmoak hiru elementu ditu:

1. Iturburu hautagaien multzo bat (S).2. Iturburu egokienak (relevant ingelesez) eta fidagarrienak (trust ingelesez) aukeratzeko (R(S), T(S)) funtzioa.3. Funtzio honek parametroa duen iturburuaren T partaidetza eta R konfiantza parametroen balioak erabiltzen ditu.4. Iturburu aukeratuak dauzkan (F) soluzio multzoa.




Fardelen konmutazioa
Fardelen konmutazioa hau mezuen konmutazioen antzekoa da, desberdintasuna mezu laburragoak (fardelak) eta neurri finkokoak erabiltzean datza. Fardel horietako bakoitzak helmugaren informazio nahikoa dakar, sarean zer edo zer gertatu arren bere kontrola ez galtzeko. Fardelek tarteko nodoen memorietan oso denbora laburra diraute eta oso egokiak dira elkarrizketa-motako aplikazioak erabili ahal izateko.
Fardelen konmutazioa egiteko bi era daude:

Datagrama moduan, fardelak sarea jatorritik helbururako bidea zehaztu gabe bidalditzen dira. Bilatzen dituzten bideen arabera, fardelen ordena galtzeko arriskua dago. Modu honen bidez, sarean dagoen zirkulazioaren mendean antolatuko dira fardelak.
Zirkuitu birtualaren bidez, bide logiko bati jarraitzen diote fardelek, jatorriaren eta helburuaren artean seinaleak trukatuz. Horrela, helburuan fardelak jasotzea ziurtatzen da, eta bidali diren sekuentzia berean ailegatzea. Sare modernoek erabiltzen dute modu hau (X.25 fardelen konmutazioa).



Fedora
Fedora izeneko software-bilduma Fedora komunitateak garatu eta Red Hat enpresa estatubatuarrak sustatutako Linux banaketa da.
Fedora proiektuaren helburua erabilpen orokorrerako sistema eragile bat sortzea da, Linux komunitateari esker sortutako software librearen bitartez.
Hasieran, Red Hat enpresak Red Hat Linux sistema eragilea garatu zuen, bere osotasunean enpresan garatzen zena eta komunitatearentzako hobekuntzak proposatzeko bide soila utziz. Honek aldaketa izan zuen 2003ko irailaren 22an, Fedora proiektuari hasiera emanez. Proiektu honi esker, komunitatearen lanak ere balioa duen sistema eragilearen garapenean.

Lokalizazioa
Badabiltza Linuxzale euskaldun batzuk Fedora euskaraz lokalizatzeko ahaleginetan .




(Ingelesez) Fedoraren webgune ofiziala
Formatu ireki
Formatu ireki bat normalean estandar irekien erakunde batek argitaratzen duen datu digitalak gordetzeko zehaztapen bat da, erabiltzeko murrizketa legalik ez duena. Formatu ireki batek software jabedun eta libreetan erabiltzeko aukera eman behar du, bakoitzaren lizentziak erabiliz. Formatu jabedunak, ordea, erakunde pribatuek definitu eta kudeatzen dituzte. Formatu irekiak estandar irekien azpi-talde bat dira.
Formatu irekien helburu nagusia gordetako datuak epe luzera irakurri ahal izateko bermea da, baldintza legalak, teknologiaren eskuragarritasuna, edo beste baldintza batzuen menpe egon beharrik gabe. Beste helburu bat lehiakortasuna sustatzea da, formatu jabedun bat sortzen duenak guztiak hori erabiltzera derrigortu ez ditzan. Hori dela-eta, gobernu eta enpresa pribatu askok formatu irekien erabilera bultzatu nahi dute.
Software libreko programa informatikoek ahalegin berezia egiten dute formatu irekiko fitxategiak irekitzeko, lantzeko eta gordetzeko. Zenbait software jabedun, ordea, bere formatu propioak garatu eta sustatu egiten dute eta, askotan, ez dira formatu irekiko fitxategiak zabaltzeko eta irakurtzeko gai izaten.

Definizio bat
The Linux Information Project taldekoek sortutako dokumentu baten arabera formatu irekiko fitxategia batek honako ezaugarri bi hauek dauzka batera:

fitxategia argitaratuta egon behar du edonork fitxategia goitik behera, osotasunean, irakurtzeko eta aztertzeko prestatuta eta
ez da copyright, patente, marka-erregistratua edo antzeko lege-trabarik egon behar edonork, dohainik, edozein beharretarako, fitxategia, bere osotasunean, erabiltzeko.Formatu itxiko fitxategiek, beraz, lege-trabak edo zifratze-trabak dituztenak izaten dira. Formatu itxiko fitxategiak askotan zifratuta argitaratzen dira eta fitxategia erabiltzeko, irakurtzeko edo aztertzeko dirua ordaindu behar bada, zuzen-zuzenean ordaindu edo zeharka, programa edo aplikazio bat erosiz, esaterako.
Estandar irekiekin gertatzen den arazoa, estandar bat merkatuko subjektuetako baten jabetzakoa denean gertatzen da. Subjektu pribatu batek estandarraren garapena kontrolatzeko erabiltzen badu, edo lizentzia-politiken bidez manipulatzen saiatzen bada, aktore-talde jakin batzuk baztertzeko edo sartzeko, kasu horretan, estandarizazioa lehia eta elkarreragingarritasuna sustatzeko helburuetarako erabiltzen da.

Formatu irekien adibide batzuk
Irudiak
APNG — PNG animatuak gordetzeko erabiltzen den formatua (GIF animatuen antzekoak).
GBR - Bi dimentsioetako, 2D motako, irudi bektorial binarioetan erabiltzen den fitxategi formatua.
GIF — CompuServeren grafikoak elkarbanatzeko formatua (irekian argitaratzeko sortua, hirugarren batek bere garaian patentatua baina 2004 urtetik aurrera berriro liberatua, patentea iraungi eta gero).
JPEG 2000 — irudi formatu estandar oso zabaldua ISO/IEC erakundeak estandarizatua.
MNG — PNG irudietan oinarrituriko irudi dinamikoetan erabiltzen den formatua.
OpenEXR —
PNG — (ISO/IEC horrek estandarizaturiko irudi formatua).
SVG — irudi bektorialak (W3C horrek estandarizaturiko formatua).
WebP — Google enpresak garaturiko irudi formatu irekia.

Audioa
ALAC — lossless audio codec, galera gutxiko konpresioa duen audio kodegailu-deskodegailu, hasieran Apple Inc. enpresaren formatu jabeduna zena, geroago liberatua.
FLAC — lossless audio codec, galera txikiko konpresioa duen audio kodegailu-deskodegailu.
DAISY Digital Talking Book — Liburu digital audiodunekin erabiltzen den formatu irekia.
Musepack — galera txitxiko konpresioa duen audio kodegailu-deskodegailu.
Ogg — Batzen ditu Vorbis, FLAC, Speex eta Opus (audio formatuak) & Theora (bideo formatua). Formatu horiek guztiak irekiak dira.
Opus Bideokonferentzia eta zuzeneko entzuketetan erabiltzen den galerako konpresioa duen audio kodegailu-deskodegailu IETF erakundeak sortua. VOIP motako bideokonferentzietan erabilia audioa konprimitzeko eta Interneten zuzenean entzuteko. Audioa besterik ez.
Speex — galera txikiko konpresioa duen audio kodegailu-deskodegailu, diskurtsoen fitxategiak gordetzeko erabili izan dena.
Vorbis — audio fitxategi konprimituak gordetzeko formatua.
WavPack — "Hybrid" (lossless/lossy) audio codec; galera txikiko eta galera ez hain txikiko konpresioa duen audio kodegailu-deskodegailu.

Bideoa
Dirac — Bideoak konprimitzeko formatua. Galera txikiko eta galera ez hain txikiko konpresioa duen bideo kodegailu-deskodegailu.
Matroska (mkv) — multimedia edukiak gor ditzakeen fitxategi formatua (audio, bideo, irudiak, azpitituluak).
WebM — bideo eta audioa batera ditzakeen formatua.
Theora — bideo konprimituak gordetzeko formatua.

Hainbat
CMML
SMIL
VRML/X3D
XSPF

Testua
Plain text
HTML — HyperText Markup Language (HTML). Web orrialdeentzako formatu estandarra.
Unicode Transformation Format
UTF-8
UTF-16
DVI (TeX)
ePub liburu elektronikoak estandarizatzeko fitxategi formatua International Digital Publishing Forum (IDPF) erakundeak sustatua.
FictionBook Errusian liburu elektronikoak hedatzeko oso erabilia izan den formatua.
LaTeX
Office Open XML
OpenDocument
OpenXPS
PDF tipoko fitxategi batzuk formatu irekikoak dira, ez guztiak.
PostScript
XHTML — XHTML (Extensible HyperText Markup Language).
ZIM
RTF (testu formatu aberatsa).
TXT (apaingarri asko ez duten testuak gordetzeko erabili izan den formatua).
OASISen Open Document (bulegoko dokumentuentzat).
.odt (testu formatua)
.odp (aurkezpen digitalak)

Fitxategiak konprimitzeko edota gordetzeko formatuak
7z
B1
bzip2
gzip
lzip
MAFF — ZIP fitxategietan oinarrituriko webgune orriak konprimitzeko formatua.
PAQ
SQX
tar
xz
ZIP — oinarriko bertsioak domeinu publikoan askatu ziren baina geroago bertsio ez hain libre batzuk ere agertu ziren.

Beste
CSS
CSV — comma separated values, kalkulu orrietan eta datu base xinpleetan oso erabilia.
ODS —  OpenOffice Calc  eta LibreOffice Calc kalkulu orrietan urte luzetan lehenetsi izan den kalkulu-orrien formatua, CSV baino informazio gehiago gordetzeko sortua.
DjVu — eskaneatutako irudi eta dokumentuekin erabiltzen den fitxategi formatu
EAS3
ELF — Executable and Linkable Format
FreeOTFE — zifraturiko datuak gordetzeko erabiltzen den formatua
GPX — GPs eXchange format — mapetan kokaguneak, bideak, etab. gordetzeko erabiltzen den formatua
Hierarchical Data Format
HTML/XHTML webguneetan oso erabilia (ISO/IEC 15445:2000)
iCalendar — egutegietan erabili izan den formatu
IFC
JSON JavaScript Object Notationen laburdura, datuen elkartrukerako formatu arina
LTFS — Linear Tape File System
NetCDF — data zientifikoak gordetzeko erabili izan den formatua
NZB
RSS XMLren familiako fitxategi formatu bat da, sarritan eguneratzen diren albisteen webgune eta blogentzako bereziki prestatua
SDXF — the Structured Data eXchange Format
SFV
LUKS diskoak zifraturik gordetzeko sortu zen formatua, hasieran Linux sistema eragilerako sortua
TrueCrypt
WebDAV
XML — by W3C
YAML

Polemika fitxategi mota batzuekin
MicroSoft enpresak estandar irekitzat atera zituen fitxategi mota jakin batzuk: .docx, .xlsx, pptx... baina fitxategi mota horiek ez zuten komunitatearen onarpen osoa jaso. FSFE erakundeak, esate baterako, defendatu zuen fitxategi mota horiek ezin zirela estandar irekitzat jo. Hala eta guztiz ere, esparru askotan fitxategi mota horiek irekitzat hartu izan dira.



Estandar irekia.
Software librea.
OpenDocument.
ISO 26300.
ECMA-OOXML, Office Open XML, OOXML edo Open XML (Microsoftek sortutako formatua).


EAEko Eusko Jaurlaritzak zerrenda: "Onartutako dokumentu elektronikoen formatuak". (Zerrendan formatu irekia ez duten formatu bakar batzuk).
(Ingelesez) Jimmy Wales, Free Knowledge requires Free Software and Free File Formats 2004/10/21.
Fotokopiagailu
Fotokopiagailua, izenak dioen bezala, fotokopiak egiten duen gailua da. Fotokopia bat, dokumentu baten kopia zehatza da. Prozesu elektrostatiko bat jorratzen dute funtzionatu ahal izateko eta batzuk gai dira fotokopiatutako dokumentuaren tamaina handitzeaz edo txikitzeaz.

Historia
1440an,  Gutenbergek inprenta sortu zuen. Honek, historiari aurrerapauso izugarria eman zion, orain arte eskuz kopiatzen baitziren dokumentu guztiak. Inprenta egungo fotokopiagailuen lehen prototipoa dela esan daiteke.
Hurrengo mendeetan ez zen garapen handirik egon fotokopiagailuei dagokienez. Baina 1867an, idazteko makinaren asmakuntzarekin kopiak egiteko aukerak handitu ziren. Hala ere, oraindik prozesua oso motela zen, dokumentu bat kopiatzeko, ikatz-papera edo kalkatzeko papera erabiltzen baitzen eta paper mota hau oso garestia zen.
1903an, G. C. Beidlerrek, dokumentu baten negatiboaren kopia egitea lortu zuen, baina teknika hau gehiago argazkigintzari zegoen lotua.
1938an, Chester Carlsonek lehen kopia egin zuen xerografia izeneko sistema erabilita. Xerografiak, ikatz-paper garestia alde batera utzi zuen, paperean kopiak egin zitezkeelako. Honen atzetik istorio xelebre bat dago. Carlson  abokatua zen eta esaten da gogaiturik zegoela egun guztia bere datuak eta dokumentuak kopiatzeaz. Horregatik bere fisikako ezaguerez  baliatu zen lehen fotokopiagailua sortzeko.
Xerox enpresak erosi zituen Chester Carlsonek asmatu berri zuen gailuaren eskubideak. Honela, Xerox 914 fotokopiagailua sortu zuten, arrakasta handia izan zuena.
Hala ere, merkatuan dagoen edozein produktuk bezala, fotokopiagailua garatu beharra zeukan enpresak, beste konpetentzia batek bere lekua hartu baino lehen. Horretxegatik, gaur egun arte aurrerapen ikaragarriak jasan ditu fotokopiagailuak.
Hori gutxi balitz, beste arazo bati ere aurre egin behar diote enpresa hauek: mundu digitalaren gainezarpenari. Hori horrela, hainbat eta hainbat asmakuntza berritzaile egiten dituzte.
Gaur egun, Carlsonek asmatutako fotokopiagailuaren prozesutik nahiko gertu gaudela esan daiteke. Egungo fotokopiagailu gehienek, prozesu xerografikoa erabiltzen dute. Prozesuri dagokionez antzekoak dira, aldiz, funtzioei erreparatzen badiegu hainbat ezaugarri aldera daitezke. Gaurko fotokopiagailuak azkarragoak dira, kalitate hobeago batean kopiatzen dute kopiatu beharrekoa eta inprimagailu funtzioa dakarte, ordenagailuari konektatzeko eta bertatik inprimatzeko.
Horretaz gain, makina askoz ere trinkoagoak eta modernoagoak lortzen ari dira gaur egun; horren adierazle dira, azken hamarkadetan famatu egin diren laser sistema erabiltzen duten fotokopiagailuak. Seleniozko zilindroak alde batera utzita, banda eta tela baten bidez egiten dute lan, gailuak zilindroak aldatu gabe funtzionatzea ahalbidetzen duena (hauek, tresnaren zati oso garestiak ziren).
Bestalde, azken urteotan fotokopien prezioa asko jaitsi da, bi arrazoi desberdinengatik: lehenengoa, aurrerapen berriekin fotokopiagailua bera erabiltzearen kostua jaitsi egin delako; eta, bigarrena, lehen adierazi den moduan, mundu digitalari ahal den heinean aurrea hartzen ez uzteko.
Fotokopiagailu asmatzea aurrerapen handia izan zan agertu zanez geroztik bere inpaktu gizartean oso handia izan da eta. Fotokopiagailuak dokumentu mota handi desberdinak azkar kopiatzea errazten duenez eremu mota desberdinetan inpaktu handia eduki du, hau da, enpresetan eta eskoletan. Are gehiago, gaur egun, gero eta eraginkorragoak dira fotokopiagailuak multifuntzionalak direlako. Inprimagailuak eta fotokopiagailuak talde handi bat inprenta eremuan osatzen dute. Etorkizunean, fotokopiagailuak eraginkorra izango da eta aldaketak gehiago sortuko dira. Amaitzeko, ikastoletan , bulegoetan eta leku desberdinetan fotokopiagailuak ikus ditzakegu dokumentu pilo bat fotokopiatzea beharrezkoa delako.

Funtzionamendua
Funtzionatzeko duten eragatik bi fotokopiagailu mota bereizi ditzakegu:

Xerografikoak
ElektrostatikoakXerografikoak, honela funtzionatzen dute:
Lehenik, kopiatu nahi den dokumentura argi izpi batez eskaneatzen da. Honek gainazal fotosentikor bateko danbor birakari batean proiektatzen du irudia. Ondoren, danborraren gainean hauts pigmentatua edo tonerra barreiatzen da, hauts hau, elektrizatutako eremuen gainean kokatzen da. Azkenik, hauts pigmentatua danborretik paperera transferitzen da eta beroa ematen zaio hautsa paperean finkatzeko.
Bestetik, elektrostatikoak aurkitzen dira. Hauek beste erabateko funtzionamendua dute:
Hasteko, kopiatu nahi den irudia zuzenean paperean proiektatzen da eta papera karga elektrikoz sentsibilizatuta geratzen da. Gero, paperak toner bainu bat jasaten du eta partikulak elektrizatutako eremuetan geratzen dira. Esan beharra dago, hauek paper berezia behar dutela, paper sentsibilizatua, eta horregatik ez direla hain ezagunak.

Oinarrizko piezak
Lehenik eta behin, fotokopiagailu batean ezin da falta danbor foto-errezeptore bat. Danbor foto-errezeptorea material fotoeroalez eginiko metalezko arrabola bat da. Kopia egiten ari den bitartean mugimendu birakaria du. Pieza honek, elektroiak askatzen ditu danborrak duen karga positiboa neutralizatzeko eta irudia osatzeko.
Bestetik, koroaren kableak aurkitzen dira. Hauek, boltaje handia jasaten dute eta danborraren eta paperaren gainean karga positiboak ezartzen dituzte.
Fusoreak, kuartzoz osatutako hodien lanparak dira eta tefloiz estalitako arrabolak. Hauen funtzioa tonerreko hautsa urtzea da eta paperean itsastea. Gainera, toner urtua fusoreari itsastea ekiditen du.
Bestalde, lanparek eta lenteek, argia ematen dute paperean. Lanparari konektatutako ispilu batek, argia islatzen du danbor birakari batean. Horrela, irudiaren kopiaren parte bat toki espezifiko batean enfokatu dezake.
Azkenik, tonerra, pigmentu eta plastikoz osatutako hauts elektriko bat da. Horregatik, urtuko da fusorearen beroarekin. Bitxikeri bezala, tonerrak, 125 konposatu baino gehiago daramatza, baina %95a birziklagarriak dira.

Aplikazioak
Fotokopiagailuak aplikazio desberdinak dauzka eta aplikazio desberdinetarako erabili ahal daiteke.
Gaur egungo fotokopiagailua inprimagailuaren funtzioa dute eta orri batean edo beste material batzuetan fotokopia daiteke nahi dena. Aplikazio desberdinetarako erabiltzen da fotokopiagailua:
      Lanean edo ikasketetanFotokopiagailua edozein dokumentu fotokopiatzeko erabili daiteke: word, ppt, pdf… Edozein lan edo proiektu fotokopiatu edo inprimatu daiteke eta horretxegatik bere aplikazioa arlo honetan oso beharrezkoa da; ordenagailuan egindakoa (birtuala) paperean (erreala) bihurtzen duelako.
Aplikazio hauxe da gehien erabiltzen dena fotokopiagailuetan eta oso garrantzitsua eta erabilgarria da. Fotokopiagailu honen funtzionamendua normala da hau da ez du paper bereziren beharrik,formatu hauetan inprimatzen du: karta moduan, A5,A4,.....
      Iruzurrak ekiditekoFotokopiagailuak ere beste funtzio garrantzitsu bat ere badu, dirua inprimatzearena. Dirua fotokopiagailu berezi batetik dator eta inprimatzerakoan edo fotokopiatzerakoan berezia da eta ezin da fotokopiagailu normaletan egin. Dirua ez faltsifikatzeko segurtasun asko jartzen dituzte: ur-markak, hologramak eta irisaturiko barrak. Baina teknika hauetaz guztiez gain, eta, batez ere, euro billeteetan, EURion konstelazio deritzon zirkunferentzia txikiak aurkitu ditzakegu.
Gainera, gidatzeko baimena, unibertsitate-tituluak… asko faltsifikatzen dira. Horregatik, ur-marka edo holograma bereziak ezartzen zaizkie benetakoei. Patroi hori edozein fotokopiagailuk detektatzen badu, ez du fotokopiatuko. Baina, azpikerian ari den batek lortuko balu, hala ere, erraza izango litzateke faltsua eta benetakoa bereiztea dituzten ur-markengatik.  
      Auzitegi-identifikazioetanPistola batek tiroa bota eta gero balak duen itxuraren arabera pistola zein den jakin dezakegu zehazki. Berdina pasatzen da idazteko makinetan edo fotokopiagailuetan. Munduan ez dago kopia zehatza egiten duen fotokopiagailurik. Fotokopiagailu bat irteerako inperfekzioak analizatuz jakin daiteke zein fotokopiagailutan fotokopiatu den dokumentu hori. Gainera, uste da, fotokopiagailu enpresa batzuek beraien fotokopiagailuak programatzen dituztela egiten diren fotokopia guztiak kodetzeko. Horretarako, kode ikusezin bat erabiltzen dute eta auzitegi-identifikazioan erabiltzeko.


XeroxChester Carlson

Bibliografia
(Gaztelaniaz) Alvarez, Sofia, Orígenes e historia de la fotocopiadora.
(Gaztelaniaz) “Drina”-k igotako aurkezpena, Fotocopiadoras: conceptos básicos. 
(Gaztelaniaz) Notario, Elias, 50 años de fotocopiadora: un ejemplo de que las industrias o se reinventan o mueren.
(Gaztelaniaz) Nullvalue, Grandes avances en las fotocopiadoras. 
Nieves Acedo, Javier eta Igor Ruiz-Agundez, EURion konstelazioa eguneroko billeteetan. 
Barberena Zubillaga, Beñat, Definizioak: 3D inprimagailuak.



Galerak berreskuratzeko bigarren kanala
Bigarren kanala FEC (ingelesez: Forward Error Correction) mota bat da. Galerak berreskuratzeko erabiltzen da. FEC fluxu originaleko paketeei informazio erredundantea gehitzean datza. Informazio erredundante hori erabiliko da galdutako paketea berreraikitzeko osotasunean edo partzialki, datu transmisio tasa pixkat handitutako kostuarekin.
Kanal osagarriekin informazio erredundante hori audioaren erresoluzio gutxiagoko fluxua da. Beraz, irudian ikusten den moduan, aurreko paketearen kopia txertatzen da, kalitate txikiagoa duena. Ondorioz, paketeren bat galduz gero hurrengo paketetik lortu ahal izango da informazioa, nahiz eta kalitate gutxiagokoa izan. Erreprodukzio atzerapena oso gutxi handitzen da, bi pakete jasotzearekin nahikoa duelako hartzaileak erreprodukzioarekin hasteko.
Irudiko adibidean kanal osagarri bakarra erabili da, beraz, bi pakete jarrai galduz gero ezin izango dira bi paketeak berreskuratu. Horregatik kanal bat erabili beharrean gehiago erabil daitezke, eta horrela pakete jarraiak galtzearen eragina ezaba daiteke. Baina transmisioko banda zabalera eta transmisio atzerapena handituko da.





Genero arrakala digital
Genero arrakala edo eten digitala interneterako sarbide zein erabilera mailan gizonen eta emakumeen arteko aldea da. Unibertso digitalaren bidez lehendik zeuden desberdintasunak erreproduzitzen eta sustraitzen direla ohartarazten dute aditu eta ikerketek, emakumeei eta neskei asko eragiten dien genero eten digitala dagoela adierazten dutenak bai teknologia digitalen disponibilitate mailan, bai haiekiko jarrera, autopertzeptzio eta tratu zein harreman digitalen mailan.

Definizioa
Genero arrakala edo eten digitala kontzpetuaren baitan bi biltzen dira: genero-arrakala, batetik, eta arrakala digitala, bestetik:

Genero arrakalak azaltzen ditu emakumeen eta gizonen arteko aldeak eremu orotan. Izan ere, Munduko Ekonomia Foroak -WEF ingelesez- 2018ko Genero Arrakalari buruzko Txosten Globalaren arabera, inkestatutako 149 herrialdeetatik 88k hobekuntzak izan zituzten soldata-arrakala eta ordezkaritza politikoa bezalako arazoen tratamenduan, baina, era berean, ondorioztatu zuen emakume eta gizonen arteko arrakala globalak 200 urte baino gehiago beharko dituela ixteko.Arrakala digitalak azaltzen ditu, bestalde, ahalduntze digitalean pertsonen arteko aldeak eta zein faktore teknologiko eta sozialek eragiten dituzten eta nola:  adina, sexua, familia mota, ikasketa maila, lan egoera edo diru-sarrera maila, besteak beste. Izan ere, teknologia digitalen  eskuragarritasunean, erabileran eta jabekuntza sozialean dagoen eten digitalak zenbait pertsona-talderen Informazioaren eta Jakintzaren Gizartetik bazterketa eragiten du.Espainiako Estatistika Institutuaren arabera generoaren araberako eten digitala honela definitzen da: gizonen ehunekoaren eta emakumeen ehunekoaren arteko aldea IKT adierazleen erabileran (Interneten erabilera azken hiru hilabeteetan, Interneten erabilera ohikoa, Internet bidezko erosketak), portzentajezko puntutan adierazita.

Mailak
Lehena
Lehen arrakala digitalak zerikusia du gailu digitalak eskura izan eta internetera sartzeko oztopoekin. Gizonen eta emakumeen arteko sarbide-desberdintasunak murrizten ari badira ere, munduan zehar herritar erdiek oraindik ez dute sarbidea bermatuta. Belaunaldi, heziketa mailaren araberako ezberdintasunak topatu daitezke. 2009ko ikerketak zehaztu zuen IKT erabiltzen ez zituzten pertsonaren profila: adinean aurreratua, prestakuntza-maila baxukoa, pentsioduna edo etxekoandrea, bakarrik bizi dena  (edo ez behintzat familian) eta emakumea.

Bigarrena
Bigarren arrakala digitala interneten sartu eta gero sarbidearen onura guztiak lortzeko beharrezkoak diren trebetasunekin lotuta dago (digital literacy).  Cecilia Castaños ikerlariaren iritziz arrakala hori kultura- eta erakunde-oztopoek osatzen dute: genero-estereotipoek azterlan eta ikerketa teknikoetatik urruntzen dituzte emakumeak; bideojokoen edukiak eta hezkuntza-programek estereotipo horiek berak indartzen dituzte; emakumeek zailtasunak dituzte ikerketa eremuetara eta informazioaren eta komunikazioaren teknologiekin lotutako enpleguetara iristeko.

Hirugarrena
Hirugarren genero arrakala digitalak teknologia digitalen eta interneten erabilera aurreratuarekin du zerikusia.  Tipologia horrek KTen eta teknologien sektoreetako langileen arteko desberdintasunak ditu ardatz. 2018ko datuek erakusten dute goi-mailako ikasketetan titulatutako emakumeen% 3 soilik direla teknologikotzat jotzen diren ikasketetan. Aldiz, ikasketa teknologikoetako tituludunen artean,% 14,6 baino ez dira emakumeak. Hori gainditzeko UPV/EHUko innformatika irakasle eta ikerlaria den Arantza Diaz de Ilarrazaren ustez funtsezkoa da arlo teknologikoetako profesionalei buruz dauden estereotipoak aldatzea eta arlo horietan parekotasuna sustatzea, ikasle emakumezkoak era horretako ikasketak egin ditzaten sentsibilizatzea.

Genero arrakala digitala EAEn
2018ko datuak (EUSTAT)
2018an EUSTATen INFORMAZIOAREN GIZARTEARI BURUZKO INKESTA. FAMILIAK (IGI) txostenak ondorioztatu zuen EAEn genero haustura mantendu egiten zela IKTen erabilerari dagokionez:2017ko epealdi berberean antzemandako 4,8 puntuko genero haustura mantendu da. 15 urtetik gorako biztanleen artean, Interneteko erabiltzaileek gizonezkoen % 81,2 suposatzen duten bitartean, emakumezko erabiltzaileak guztien % 76,4 dira. Nolanahi ere, emakumezkoak Interneteko erabiltzaileen % 50,4 dira eta gizonezkoak, aldiz, % 49,6.
Ondokoak dira emakumezkoek gizonezkoek baino gehiago egiten dituzten erabilerak: osasunari buruzko informazioa (+ 11 puntu), Whatsapp eta mugikorrerako mezularitza-zerbitzuak (+3,6), akademia-arloko matrikulazioak eta kontsultak (+2,3) eta administrazio elektronikoa, inprimakiak deskargatzeko bereziki (+2,9). Alderantziz, ordea, ondokoak dira: fitxategien transferentzia (+8,6 puntu), aisialdi-zerbitzuak (+7,2), software-deskargak (7,1), banku elektronikoak eta finantza-eragiketak (+4,7) eta komunikabideak (+4,0); eta, gainera, ingelesa gehiago erabiltzen dute ere (+8,6).
Merkataritza elektronikoan ere, alde txikiak daude generoaren arabera: 15 urtetik gorako gizonezkoen % 41,2k Interneten bidezko erosketak egin ditu. Emakumezkoen kasuan, % 38,8 dira. Ondokoak dira emakumezkoek gizonezkoek baino gehiago erosten dituzten produktu eta zerbitzuak: kirol-materiala eta jantziak (+17,4 puntu), elikagaiak (+4,6), etxerako produktuak (+2,1) eta bidaiak eta oporretarako ostatua (+2,1). Gizonezkoenak, aldiz, ondokoak erosten dituzte emakumezkoek baino gehiago: produktu elektronikoak (+12,7 puntu), informatika-materiala (+6,3) eta auto, motor eta osagarriei loturiko produktuak (+6,0).
Ordenagailuaren erabilerari dagokionez, genero haustura 10,4 puntukoa da. Ordenagailua azken hiru hilabeteotan erabili dutenek 15 urtetik gorako gizonezkoen % 71,8 suposatzen dute, eta emakumezkoen % 61,5.

Alde handienen zioa da gizonezkoek jokoetarako (+7,8 puntu), kontabilitatea bezalako informatika-programa zehatzetarako (+4,6) eta argazkiak eta bideoak ikusi eta entzuteko (+4,4) erabiltzen dutela bereziki ordenagailua, emakumezkoek Internet-nabigatzaileak (+1,4 puntu) eta testu-prozesadoreak (+1,1) bereziki erabiltzen dituzten bitartean.

2019ko ikerketa: Iceberg digital matxista (EMAKUNDE)
Estibaliz Linares Bahillo ikerlariak Iceberg digital matxista. Nerabeen artean ematen diren errealitate digital matxisten analisia eta prebentzioa ikerlanean  genero arrakala digitala aztertu eta teknologien erabilerak genero-estereotipoen eskemetan oinarrituta egoteaz gain, genero-desberdinkeria sozialak eremu digitalera trasmititzen direla ondorioztatu zuen. Azterketan EAEko 11 institutuk parte hartu dute; orora DBHko 4. mailako eta batxilergoko lehen mailako 778 ikaslek. Nerabezaroan generoaren araberako bigarren eta hirugarren arrakala digitalak aztertu zituen: bigarren arrakala digitalak prestakuntzan jartzen du fokua, ikasketak aukeratzerakoan neska eta mutilen artean dauden «segregazio horizontalak» kontuan hartuz. Hirugarren arrakala digitala, berriz, teknologien erabilerarekin nerabeen harreman zuzena aztertu zuen gehien erabiltzen dtuzten erremintei erreparatuz: YouTube, sare sozialak eta bideo-jokoak.
Matxismoa nagusi gazteen erreferente diren youtuberren munduan,  neskek moda, edertasuna, amatasuna, jorratzen dituzten youtuberrak jarraitzen duten bitartean, mutilek bideo jokoak kontsumitzen dituzte, eta salduenen artean matxismo kutsu handiko eta indarkeriazko jokoak.«Mutil youtuberrei publizitate gehiago egiten zaie, eta, ondorioz, enpresa eta multinazionalen babesari esker botere ekonomiko handiagoa dute. Youtuber neskak, ordea, kosmetika eta arropa multinazionalek hartzen dituzte, eta, irudiaren menpe geratzen direnez, euren bideoak maila eskasagotzat jotzen dira» (Estibaliz Linares) Neskak ez dira hain gai sentitzen tresna digitalak erabiltzeko eta 10 mutiletik 8k bideo-jokoak egunero erabiltzen dituzten bitartean, nesken artean 10etatik 2k. Sare sozialei dagokienez neskek zein mutilek gehien erabiltzen dituzten sareak WhatsApp, Instagram eta Snapcht dira. Bertan, emakumeen gorputzaren «kosifikazio maila» altuagoa izanik, neskek ziberjazarpena edo jazarpen sexistak jasan ohi dituzte.Genero arrakala gainditzeko, (ziber) feminismoaren, hezkidetzako pedagogiaren eta alfabetizazio digital kritikoaren ekarpenak aipattzeaz gain. emakumeen gorputzak ez hipersexualizatzeko eta ziberindarkeriari baita ziberjazarpenari aurre egiteko, ziberfeminismoa eta hezkidetza- eta prebentzio-programen garrantzia azpimarratu zuen ikerketak.



Arrakala digitala
Hezkidetza


The gender gap affects women’s access to key activities | Dr. Yamini J. Singh | TEDxAmsterdamWomen (Bideoa, 2018)
Brecha Digital de Género: Una Brecha para crear puentes | Ximena Rodríguez | TEDxYouth@GarzaGarcía (Bideoa, 2016)
Geometria konputazional
Geometria konputazionala problema geometrikoak ebaztea helburu duen eta hortarakoa algoritmoak aztertu eta sortzen dituen informatikaren atala da. Algoritmoen sortze, ebazpen eta azterketan sortzen diren problema geometrikoak ere geometria konputazionalak ditu aztergai.
Ordenagailu bidezko aplikazio grafikoak burutzea izan dira geometria konputazionalaren helburu nagusietako bat, horrela ordenagailu bidezko diseinu grafikoa ahalbidetuz; Hala ere ordenagailu grafikoak ez dira izan geometria konputazionalaren sustagai bakarrak, arazo anitz dago naturan geometrikoki ebatz daitezkenak eta resoluzio metodo horien garaketak ere garrantzi handia du.
Adibidez geometria konputazionala errobotikaren (mugimenduen plangintza eta ikuspegi arazoetan), geografia lekutze sistemen (lekutzean eta ibilbideen plangintzan), zirkuitu integratuen optimizazioan, kontrol numerikodun makinen... eta beste hainbeste sistemen garatzea ahalbidetu du.



Gibi
Gibi informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Gibibyte batek 1024 Mebibyte ditu, 230 byte alegia.

Bit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).
Hala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, mega 220 = 10485761048576 zenbakiaren ordez, giga 230 = 10737418241073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.

1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:


== Erreferentzia lista ==
Google itzultzailearen tresnen kutxa
Google Translator Toolkit (Google itzultzailearen tresnen kutxa) Google-en itzultzaileak (Google Translate) automatikoki sortzen dituen itzulpenen zuzenketa ahalbidetzeko diseinatua izan den Web-zerbitzu bat da. Google tresnen kutxarekin, itzultzaileek euren lana antolatu dezakete eta horrela glosak, itzulpen-memoriak eta itzulpenak konpartitu. Microsoft Word, OpenOffice, RTF, HTML, testua, Wikipedia eta Knols-eko artikuluak igo eta itzul ditzakete.
Google itzultzailearen tresnen kutxa Google Itzultzailean oinarritzen da. Hau, testuak eta web-orriak bat-batean itzultzen dituen hizkuntzen itzulpenerako doako online zerbitzua da. Google itzultzaileak erabiltzaile batek Web-interfazean itsasten dituen testuen edota esteka bat duten web-guneen bat-bateko itzulpen automatikoa lortzea ahalbidetzen du. Google itzultzaileak, nagusiki azterketa estatistikoz, eta ez erregeletan oinarritutako azterketa tradizionalez, lortutako itzulpen automatikoak eskaintzen ditu. Geroago, itzulpen hauek zuzendu daitezke («edizioa») Google itzultzailearen tresnen kutxaren editorea erabiliz.
Google Inc-ek 2009ko ekainaren 9an atera zuen Google itzultzailearen tresnen kutxa. Hasieran produktu hau Google Itzulpen Zentruarekin izendatzea espero zen, 2008ko abuztuan iragarri zenez. Baina, Google itzulpenerako tresnen kutxak, hasieran pentsatu zen baino anbizio gutxiagoko produktua izaten bukatu zuen: «proiektuetan oinarritu beharrean, dokumentuetan oinarritzen da, eta ez dago prozesuen kudeaketa pakete gisa pentsatuta, memoriako beste tresna pertsonal huts gisa baizik».Google itzultzailearen tresnen kutxa «itzulpenaren bitartez, informazioa modu unibertsalean eskuragarri jartzearen ahaleginaren zati bat dela» eta «itzultzaileek itzulpen partekatuko teknologia berritzaile baten bitartez hobeto eta azkarrago itzul dezaten laguntza bat dela» adierazten du Googlek.Oraingoz, Google itzultzailearen tresnen kutxa mentalitate korporatiboa duten pertsonak erakartzeko egina dago, Wikipediako artikuluak edota GKEentzako materiala itzultzen dutenentzat.«Google itzultzailearen tresnen kutxaren (Google Translator Toolkit) garrantzia, enpresa barruko ezaugarriak eta orain arte marjinal ziren berrikuntza batzuk agerian jartzen dituen SaaS(Software-as-a-Service) goitik beherako lerro gisako posizioa da. Honek, izugarrizko aldaketa iragartzen du etorkizunean itzulpenak egingo dituenaren gain».Gaur egunean (2011ko uztaila) 345 hizkuntza erabili omen daitezke eta tartean euskara dago, baina euskara erabiltzen saiatzen bazara ez dabil.



Google Translator Toolkit
Hamming kode
Hamming kodea datu transmisio batean erroreak atzemateko eta zuzentzeko teknika da.
R. W. Hamming-ek asmatu zuen. Teknika honen bitartez, 3ko distantzia minimoko erroreak zuzentzen ditu, eta paritate bakoitiarekin zein bikoitiarekin funtzionatzen du, nahiz eta ohikoena bikoitia izan. Informazio-bitak eta kontrol-bitak tartekatuta bidaltzen dira, eta autozuzentzaileak dira.


Paritate


Jakinbai atarian sare lokalen atalean "Modulazioa eta erroreen tratamendua" liburua
Hardware bidezko azelerazio
Informatikan, hardware bidezko azelerazioa softwarea hardwarearen bidez funtzioren bat posible dena baino askoz ere azkarrago egiteko modu bat da, xede orokorreko CPU batetik exekutatuz. Hardware bidezko azelerazioaren adibide bezala, GPUek  Biten funtzionalitatearen azelerazioa erabiltzen dute CPU-an eragiketa konplexuen instrukzioentzat.
Azelerazioa egiten duen hardwareak, CPU-tik bereizita dagoen unitate bat aurkitzen duenean, 'hardware azeleratzailea izendatzen da, edo sarriagotan azeleratzaile grafiko edo Koma mugikorreko unitatea. Termino hauek, hala ere, zaharrak dira eta oso deskribatzaileak ez diren "bideo-plaka" edo "plaka grafikoa" terminoekin ordezkatu dira.


Koprozesadore
Grafikoak prozesatzeko unitate



Helbide-bus
Helbide-busa mikroprozesadorearen kanal bat da, datuen memoriako helbidea adierazteko erabiltzen dena. Eta erabat independentea datu-busarekin.
Helbide-busa helbide bat ezartzeko beharrezkoa den lerro elektrikoen multzoa da. Helbideratu ahal den memoria-espazioa helbide-busa osatzen duten bit-kopuruaren araberakoa da, 2n izanik n lerrorekin helbidera daitekeen memoriaren tamaina maximoa. Adibidez, 256 byte-ko memoria bat helbideratzeko, beharrezkoak dira gutxienez zortzi lerro, 28 = 256. Gainera kontrol-lerro batzuk beharrezkoak izan ahal dira helbidea busean dagoela adierazteko. Hori busaren diseinuaren mendeko da.

Bus multiplexatuak
Diseinu batzuek linea elektriko multiplexatuak erabiltzen dituzte helbide- eta datu-busetarako. Horrek esan nahi du linea elektriko multzo berak aldi batzuetan jokatzen duela  helbide-bus gisa eta beste aldi batzuetan datu-bus gisa, baina inoiz ez aldi berean. Kontrol-lerro batek bereiztuko du une bakoitzean zein den indarrean dagoen aukera.

Memoriako helbideak
Helbideak zenbaki arruntak dira (hamaseitarrean) eta datuen posizioa adierazten dute memoria nagusian edo sarrera/irteerako unitateko helbideratze-espazioan. Helbideak PUZ-ek sortzen ditu, bera baita etengabe zer datu atzitu behar diren erabakitzen duena.


Datu-busa
Kontrol-busa



Hizkuntzaren ingeniaritza
Hizkuntzaren ingeniaritza, hizkuntzalaritzari aplikatutako informatika ere esaten zaiona, edota  hizkuntzaren teknologia ere, diziplina bat da, diziplina anitzeko izaera ere duena. Hizkuntzaren ingeniaritza bi arlotan garatu den ezagutzaz aprobetxatzen da, lengoaia naturalaren prozesamenduaren arlo informatikoan batetik, eta itzulpengintza, terminologia eta hizkuntzalaritza konputazionala, diziplinez elikatzen den hizkuntzaren arloan bestetik, bai alderdi teorikoan bai eta aplikatuan.


Hizkuntzaren prozesamendu
Hizkuntzalaritza konputazionala
Lerrokatzaileak
Analizatzaile sintaktikoak
Zuzentzaile ortografikoak
Terminologiaren kudeatzaileak
Lematizatzaileak
Ordenagailuz lagundutako itzulpen


Hizkuntzalaritza konputazionala atala Sareko Euskal Gramatikan (SEG)
UEUko "Hizkuntzalaritza konputazionala" liburua deskargatu.
Ixa taldea. EHUko ikerketa taldea.
HAP masterra. EHU-ko Hizkuntzaren Azterketa eta Prozesamendua masterra.
Berbatek. Hiru urterako (2009-2011) ikerketa estrategikoko proiektu bat da, eta Elhuyar Fundazioak, EHUko Ixa eta Aholab ikerketa-taldeek eta Vicomtech eta Robotiker teknologia-zentroek osatzen dute proiektu hori gauzatzeko partzuergoa.
Langune hizkuntzen Industriaren alorreko Euskal Herriko enpresen elkartea da. Elkarte hau 2010an sortu da eta itzulpengintza, edukiak, irakaskuntza eta hizkuntzen teknologiaren alorreko 30 enpresatik gora elkartzen ditu.
Hizkuntzaren prozesamendu
Hizkuntzaren prozesamendua (ingelesez, NLP - Natural Language Processing edo Computational Linguistics) informatika, adimen artifizial eta hizkuntzalaritzaren alorra da, hizkuntzalaritza konputazionaleko ingeniaritza lantzen duena. Hizkuntzaren bidez pertsona eta makinen arteko komunikazioa, baita pertsonen artekoa ere, errazteko tresna konputazionalak ikertzeaz arduratzen da.
Hizkuntzaren prozesamendua izenarekin ezagutzen dugunari hizkuntzalaritza konputazionala ere esaten zaio askotan, hitz biak ia sinonimotzat har daitezke. Batzuetan hizkuntzalaritza konputazionala terminoa lehenesten da hizkuntzalaritzaren ikuspuntua azpimarratzeko, eta hizkuntzaren prozesamendua, aldiz, ikuspuntu teknologikoa azpimarratzeko, baina bereizketa hori ez da zurruna. Bestalde, Ingelesezko Wikipedian Computational_linguistics (Hizkuntzalaritza Konputazionala) kategoriaren barruan Natural Language Processing (Hizkuntzaren prozesamendua) eta Speech Recognition (Hizketaren tratamendua) kategoriak bereizten dira, nonbait hizkuntzaren prozesamendua hizkuntza idatziarekin lotuz, eta hizketaren tratamendua ahozkoarekin, baina gero erabilera mailan Computational linguistics eta Natural Language Processing kontzeptuen arteko bereizketa hori ez dago hain garbi. Euskaraz Hizkuntza naturalaren prozesamendua edota Lengoaia naturalaren prozesamendua ere erabili izan dira aurreko urteetan, baina joera dago azken bi izen horiek baztertzeko, eta hizkuntzaren prozesamenduaren erabilera lehenesteko.

Aplikazioak
Gaur egun badira testua edo hizketa lantzeko zenbait hizkuntza–aplikazio eskuragarri, hala nola:

Ortografia-zuzentzaileak.
Estilo-zuzentzaileak.
Lexikografia konputazionala. Hiztegiak sortzeko eta kontsultatzeko.
Itzulpengintza automatikoa, eta itzulpen-laguntzak.
Hizketa-ezagutzaileak. Hizketa-soinua testua bihurtzen duten sistemak. (ASR, Automatic Speech Recognition).
Ahotsaren sintesia. (TTS, Text To Speech).
Informazioaren berreskurapena, Dokumentu-bilatzaileak (IR, Information Retrieval).
Galdera-erantzun sistemak. Galderetarako erantzunak bilatzeko sistemak (QA, Question Answering).
Informazio-erauzketa. Datuak erauztea dokumentuetatik (IE, Information Extraction).
Ikasketa automatikoa
Testu-meatzea (text mining). Informatikaren munduan azken urteetan indarra hartu duen arloa dugu data mining edo text mining izenekoa. Datu-masa handietatik ondorioak ateratzea da funtsa, eta aplikazio asko du: maileguen arriskuak, gaixotasunen arrisku-taldeak... Datu horiek testuak direnean text mining terminoa erabiltzen da, datuak orokorrean Internetetik hartzen direnean, aldiz, web mining. Guzti horietan erabiltzen diren metodoak antzekoak dira, baina testuekin arazo bat dago: ezaugarriak edo adierazleak asko dira eta ez daude agerian. Medikuntzan edo finantzatan ezaugarri argiak daude, diru-mugimenduak esaterako, eta gehienetan jasota. Text mining eta informazio erauzketa automatikoa sinonimotzat har daitezke.
Laburpengintza automatikoa (Summarization). Dokumentu baten laburpena lortzea testuan oinarrituta. Erauzketaren kasu bat bezala ikus daiteke baina berezia da, datu-base bat osatu beharrean testuaren ordezkari labur bat lortu nahi baita. Dokumentuen laburpena automatikoki egitea bi eratara bidera daiteke. Modu errazena da testu zati edo esaldi esanguratsuenak hautatzea. Modu zaila erabiltzen denean, aldiz, ideia nagusiak detektatu, integratu eta testu berri bat sortzen da. Testu-editore aurreratuek, hizkuntza-tresnen artean, eskaini ohi dute laburpenak egiteko aukera. Hori eskatuta atzeko planoa markatuta dutela azaltzen dira dokumentuko hainbat esaldi. Erabiltzaileak aukera dezake laburpenaren luzera, alegia, testu osoaren zenbateko portzentajea izan behar den laburpena.
Dokumentuen analisia.
Dokumentu-sailkatzaileak. Testu bat emanda bere kategoria edo gaia asmatzea da helburua. IEren ataza gisa ikus daiteke eta modu automatikoan edo semiautomatikoan egin daiteke.
Dokumentu-multzokatzaileak (Clustering). Arlo askotan erabiltzen den teknika-multzo honek antzekotasuna duten dokumentuak erlazionatzea du helburutzat, berreskuratzea ahaltsuagoa egiteko asmoz askotan. Erauzketaren 2. fasea izaten da batzuetan, multzo berean sartzen baitira erauzitako ezaugarriren bat komunean duten dokumentuak. Terminologia-erauzketa automatikoan adibidez, clustering egin ohi da bigarren fase batean, terminoen hierarkia bat sortzearren erauzitako terminoetatik abiatuta. Aurreko aplikazioetan makina bat dokumentu aldez aurretik ezarritako kategoria multzo txiki baten arabera sailkatu behar ziren. Baina clustering egiten denean, aldez aurretik ez daude definituta kategoria posibleak. Abiapuntuan, hainbat dokumentu dauzkagu, eta bukaeran dokumentu horiek guztiak sailkatuta, haien arteko antzekotasunen arabera. Jakin beharko da geroago interpretatzen zergatik proposatu diren multzo horiek, zer adierazten duten azpimultzo horiek.
Informazio-bideratzea (routing): informazioa pertsona edo agente desberdinen artean banatzeko teknika multzoa. Sailkapen mota bat da azken finean, baina informazioaren ezaugarriez gain agenteena ere kontuan hartu behar dira. Kazetaritza alorreko adibide pare bat jar daiteke: egunkari batean agentzien berrien banaketa kazetarien artean, edo web bidezko berrien pertsonalizazioa. Batzuetan bideratzea eta iragaztea sinonimotzat hartzen dira.
Informazio-iragaztea (filtering): dinamikoki jasotzen den informazio ez-interesgarria baztertzean datza. Indar handia hartu du posta elektronikoarekin, iragazte-aplikazioen adibide tipikoa posta elektronikoko spam-mezu guztiak detektatzea eta automatikoki alde batera uztea da. Sailkatzaileen kasu partikular gisa ere ikus daiteke.
Eleaniztasunerako tresnak
Bigarren hizkuntza ikasteko sistemak.
Testu-sorkuntza automatikoa.
Iritzi-meatzaritza edo sentimendu-analisia
Sare sozialen analisia
Testu-inferentzia
Hitz mailako semantika

Osagaiak
Analisi morfologikoa.
Analisi sintaktikoa.
Interpretazio semantikoa.
Analisi pragmatikoa.
Perpausaren planifikazioa.
Perpausaren sorrera.

Historia
Inprentaren sorkuntzak hizkuntzaren tratamendua eta zabalkuntza irauli bazituen, XX. mende amaierakoa dugun konputagailuak ez du iraultza txikiagoa ekarri. Hasteko, gero eta gehiago erabiltzen ditugu konputagailuak eta konputagailu-programak gure eguneroko jardunean, eta programa horietako askok eta askok testua nola edo hala “tratatu” egiten dute, prozesatu. Bestalde, konputagailuekiko komunikazioa hizkuntza arruntaren bitartez (eta ez lengoaia formal baten bidez) egin ahal izatea, gero eta normalago izango da. Gizarte eleaniztunak hizkuntza batetik bestera egin behar izaten dituen joan-etorriak leuntzeko ere, aparteko lagun dugu konputagailua. Gainera, telekomunikazioetan gertatutako aurrerapen izugarriak eragin duen Internet fenomenoak, areagotu egin du hizkuntzaren tratamendu automatikoaren beharra; interesatzen zaigun informazioa ondo selekzionatzeko, esaterako, tratamendu linguistiko lagungarria ezinbestekoa baita.
Hizkuntza naturalen prozesamendua adimen artifizialaren baitan sortutako lehen adarretako bat da. Itzulpengintza automatikoa, esate baterako, 1940ko hamarkada amaieran sortu zen, adimen artifizial kontzeptua bera baino lehenago. Hala eta guztiz ere, LNPk egoera ezberdinak bizi izan ditu adimen artifizialaren barruan, aldaketa teknologiko eta zientifikoak direla-eta bere garrantzia honen baitan hazi eta murriztu egin delarik garai ezberdinetan. Ordenagailu bidez testuak itzultzeko lehen saiakerek huts egin zuten, ordenagailuen mugak eta hizkuntzalaritza arloko ezagutza urria zela-eta. Beranduago, 1960ko eta 1970eko hamarkadetan interfazeak hizkuntza naturalen bidez sortzearen saiakerek arrakasta gehiago izan zuten. 1980ko eta 1990eko hamarkadetan izan da, batez ere, Itzulpengintza automatikoaren inguruko ikerketen berrindartzea.

Hizkuntza naturalen prozesamendurako zailtasunak
Anbiguotasuna
Hizkuntza naturala hainbat mailatan anbiguoa izan ohi da:

Maila lexikalean: hitz bakar batek esanahi ezberdinak izan ditzake, eta hauetako egokiaren hautapena testuinguruaren edo oinarrizko ezagutzaren araberakoa izan behar da. Zentzu honetan ikerketa ezberdinak burutu izan dira, hiztegiak, gramatika, ezagutza oinarriak eta korrelazio estatistikoetan oinarritutako metodoekin.
Erreferentzia mailan: anafora eta kataforak ebazteak erreferentzia egiten duten aurreko edo ondorengo entitate linguistikoa zehaztea suposatzen du.
Egitura mailan: Zuhaitz sintaktiko ezberdinak sortzea ondorioztatzen duten sintagma preposizionalen dependentziaren anbiguotasuna argitzeko semantikara jo beharra dago.
Maila pragmatikoan: Esaldi askok, sarritan, ez dute esaten dena adierazten. Ironiek garrantzi handia dute mezuaren ulermenean.Anbiguotasun hauek eta beste batzuk ebazteko, arazo nagusia hizkuntza naturalean izaten diren sarrerak anbiguotasunik gabeko barne errepresentazio batean itzultzea da, hala nola, zuhaitz sintaktiko bat.

Hitzen arteko banaketak antzematea
Ahozko hizkuntzan ez dira tarteak uzten hitzen artean. Hitzen arteko tartea bilatzeko, askotan zentzu gramatikala baten bila jo beharra dago testuingurua aztertuta. Idatzizkoan ere, txinera bezalakoek ez dauzkate hitzen arteko tarterik.

Datuak ezegoki jasotzea
Tekleatze-akatsak, OCR bidez jasotzeagatik sortutako erroreak, hitzek tokian-tokiko dituzten aldakuntza bitxiak, hitz egiteko arazo fisikoek sortutako aldaketak eta beste arazo ugarirengatik sarrerako datuen jasotze ezegoki bat gerta daiteke.


Bibliografia
Daniel Jurafsky and James H. Martin (2008).  Speech and Language Processing,  2nd edition. Pearson Prentice Hall. ISBN 978-0-13-187321-6.
Steven Bird, Ewan Klein, and Edward Loper (2009).  Natural Language Processing with Python.  O'Reilly Media. ISBN 978-0-596-51649-9.* Manning C. and Schütze H. Foundations of Statistical Natural Language Processing. MIT Press. Cambridge, MA: May 1999. nlp.stanford.edu/fsnlp/
Christopher D. Manning, Prabhakar Raghavan, and Hinrich Schütze (2008).  Introduction to Information Retrieval.  Cambridge University Press. ISBN 978-0-521-86571-5.
Manning C. and Schütze H. (2008).  Foundations of Statistical Natural Language Processing  MIT Press. Cambridge, MA: May 1999. nlp.stanford.edu/fsnlp/
Hizkuntzalaritza konputazionala atala Sareko Euskal Gramatika (SEG). 2011.
Aldezabal I., Arriola J., Díaz de Ilarraza A., Sarasola K. (2005) Hizkuntzalaritza Konputazionala.  Udako Euskal Unibertsitatea, Bilbo 2005. HIZTEK saila.
Aitzol Astigarraga, Koldo Gojenola, Kepa Sarasola, Aitor Soroa. (2009) Testu-analisirako PERL erremintak.  ISBN: 978-84-8438-233-1,Udako Euskal Unibertsitatea (UEU). Bilbo. http://www.unibertsitatea.net/blogak/testuak-lantzen
Alegria I., Urkia M. (2002) Morfologia Konputazionala. Euskararen morfologiaren deskribapena Hizkuntza teknologia (Hiztek) graduondokoa UEU, Bilbo 2002


Hizkuntzalaritza konputazionala
Hizkuntza natural


HAP masterra. EHUko Hizkuntzaren Azterketa eta Prozesamendua masterra.
Ixa taldea. EHUko ikerketa taldea.
Aholab laborategia. Hizketaren tratamendua.
Elhuyar hizkuntza zerbitzuen I+G unitatea
Berbatek. Hiru urterako (2009-2011) ikerketa estrategikoko proiektu bat da, eta Elhuyar Fundazioak, EHUko Ixa eta Aholab ikerketa-taldeek eta Vicomtech eta Robotiker teknologia-zentroek osatzen dute proiektu hori gauzatzeko partzuergoa.
Langune hizkuntzen Industriaren alorreko Euskal Herriko enpresen elkartea da. Elkarte hau 2010an sortu da eta itzulpengintza, edukiak, irakaskuntza eta hizkuntzen teknologiaren alorreko 30 enpresatik gora elkartzen ditu.
Euskarazko softwarea (Eusko JaurlaritzaJ)
Hizkuntz softwarea (Softkat-UEU)
Hizkuntza-Teknologiak. Ixa taldearen bloga.
Ber2a Elhuyar Hizkuntza-Zerbitzuen bloga.
Iparorratza. Andoni Sagarnaren bloga.
Hizkuntzaren prozesamenduko estekak Ixa taldearen webgunean.
Hizkuntzaren prozesamendua ZTHn (Zientzia eta Teknologiaren Hiztegi entziklopedikoan)
Hizkuntzalaritza konputazionala atala Sareko Euskal Gramatikan (SEG) 2011
(Ingelesez) Blogak ingelesez ACLwikin (CL, NLP, linguistics, language...)
(Ingelesez) Ixa Group. Language Technology. Ixa taldearen ingelesezko bloga
Hot Potatoes
Hot Potatoes ariketa hezigarriak sortzeko sistema bat da geroago webaren bidez egin ahal izango direnak.
Sor daitezkeen ariketak hainbat motakoak dira: erantzun laburra, hautapen anitza, hutsuneak betetzea, hitz gurutzatuak, parekatzea eta bestelakoak.
Haren lizentzia ez da askea, ez da librea, baina 2009ko irailaren 1etik aurrera mugarik gabe doan banatzen da haren web gunearen Deskargatzeko atalaren bitartez. Lizentzia jabeduna dauka baina banaketa librekoa, doan deskargatu daiteke.
Giza-zientziak eta Konputazioa zentroak sortu du Hot Potatoes, Kanadako Victoria Unibertsitatean.
Gai komertzialentzat Half-baked Software Inc. enpresa sortu da
Zenbait bateraezintasun aurkitu dira arakatzaile batzuekin Firefox.


Softwarearen web ofiziala
Humanitate digitalak
Humanitate digitalak (HD) konputazioa eta teknologia digitalak eta gizarte-zientziak batzen dituen esparru akademiko bat da. Gizarte Zientzietan baliabide digitalen erabilera sistematikoa eta euren aplikazioaren inguruko ondorioak aztertzen ditu. Ikasketa prozesu akademikoaren barnean ikerketa, irakaskuntza eta argitaratze-prozesuan konputazioarekin lotutako tresna kolaboratibo eta diziplina-artekoak barneratzen ditu. Tresna eta metodo digitalak gizarte zientzien ikasketara ekartzen ditu, onartuz hitz idatzia jada ez dela ezagutzaren sorrera eta sakabanatze medio nagusia.
Aplikazio eta teknika berriak sortuz eta erabiliz, HDren barruan ikerketa eta ikasketa modu berriak erabiltzen dira, aldi berean honek ondare kulturalean eta kultura digitalean duen inpaktua ikertuz eta kritikatuz.Beraz, HDk bi norabideko harremana sortzen du humanitateen eta erabiltzen den teknologiaren artean: akademikoki erabiltzen da teknologia humanitateen ikasketa eta ikerketan, eta teknologia hori ikerketa esparrua da ere gizarte zientzien ikuspegitik. Askotan, aldi berean gertatzen dira bi prozesuak.

Definizioa
Humanitate digitalen definizioa etengabe eraldatzen ari dira. Alorra jarraiki aldatzen eta garatzen ari denez, definizio espezifikoak azkar zaharkitu daitezke edo etorkizunerako garapena murriztu dezakete. Debates in the Digital Humanities-eko (2016) bigarren aleak alorra definitzeko zailtasuna onartzen du: “Artxibo digitalekin, analisi kuantitatiboekin, eta tresna-eraikin-proiektuekin batera behin bereizgarri izan zirenak alorrean, orain HDek metodoen eremu zabal bat kontuan hartzen du: imajina-sorta handien bistaratzeak, tresna historikoen modelotza 3Dn, 'natibo digitalen' hitzaldiak, hashtag-aktibismoa eta horren analisia, txandakako errealitate-jokoak, makerspace mugikorrak, eta abar."Historikoki, humanitate digitalak humanitate informatikoetatik kanpo garatu ziren eta informatika humanistikoarekin, informatika sozialarekin, eta komunikabide-ikasketen alorrarekin erlazionatu egin zen. Termino zehatzetan, humanitate digitalek gai anitzak barne hartzen dituzte, iturri primarioen bildumak antolakuntzatik (nagusiki testual), datu kulturalen sorta handien datu-meatzaritzara eta gai-modelotzara.
Humanitate Digitaletan bai material digitalizatuak (egokituak) bai berez digitalak diren materialak sartzen dira. Bi metodologia elkartzen ditu: alde batetik, humanitatezko diziplina tradizionalak (historia, filosofia, hizkuntzalaritza, literatura, arte ederrak, arkeologia, musika eta kultura azterbideak) eta beste alde batetik, gizarte zientziak, informatikarako tresnekin (hypertext-a, hypermedia, datu-bistaratzea, informazio-berreskuratzea, datu-meatzaritza, estatistika, testu-meatzaritza, mapping digitala), eta argitaratze digitala.Humanitate digitalekin erlazionatutako azpiarlorrak sortu dira: software-ikasketak, plataforma-ikasketak, eta kode-ikasketa kritikoak, esate baterako. Humanitate digitalak parekatzen dituzten beste alorren artean, komunikabide (ikasketa) berriak, informazio-zientziak edota konposizioari buruzko komunikabide teoriak topa ditzakegu, joku ikasketak, bereziki humanitate digitalen diseinu eta produkzioarekin erlazionaturikoak, eta kultura ikerketak.

Historia
Humanitate digitalek humanitate informatikoen alorran dute jatorria, eta hauen hasiera XX.mendeko 40 hamarkadaren bukaeran izan zen, Roberto Busa eruditu jesuitak eta enplegatu zituen emakumeek sustatutako Tomas Akinokoaren lanetarako konputagailuaren bitartez sortutako Index Thomisticus aurkibide elektronikoa.





ICal
ICal Applek eginiko egutegi pertsonaleko aplikazio bat da, Mac OS X sistema eragilean exekutatzen dena. ICalek iCalendarri ere egin diezaioke erreferentzia, iCal egutegi aplikazioak erabilitako egutegi estandar formatua.

Ezaugarriak
Gertakari eta hitzorduen jarraipena biltzen du, egutegi ikuspegi anitz ahalbidetzen du ("etxeko", "bulegoko" eta "umeentzako" egutegiak kasu) berehalako batean ordutegi eta aisialdi gatazkak identifikatzeko.
MobileMerekin integratua dago, eta, ondorioz, egutegiak Internet bidez konpartitu daitezke. Egutegiak WebDAV protokoloaren bidez ere konpartitu daitezke.
Beste egutegi batzuetarako "izena eman" daiteke, lagunekin kontaktua mantentzeko eta beste gauza batzuk, kirol lehiaketen eta telebistako saioen ordutegiak kasu.
Hurrengo gertakarien oharrak pantailan, posta elektroniko bidez, SMS bidez edo pertsonabilatzaile bidez hartzea ahalbidetzen du.



Ikaskuntzarako ingurune birtual
Ikaskuntzarako ingurune birtualak Ikaskuntzarako ingurune birtuala atzipen murriztuko espazio bat da, bertara sartzen diren pertsonek jakite eta trebaketa prozesuak garatzeko sortua eta diseinatua sistema telematikoen bidez.

Ikasgela birtuala
Ikaskuntzarako inguruneko ikasgela birtuala, ordenagailu bidez eta plataforma edo software baten laguntzaz, jarduerak sailkatzea errazten duena, aldi berean hezkuntza on bat jasotzeko beharrezkoak diren ohiko ikaskuntza eta irakaskuntza jarduerak garatzea bermatuz. Turoff-ek (1995) adierazten duen bezala “gela birtuala ordenagailu bidezko komunikazio sisteman txertatutako ikaskuntza eta irakaskuntza metodo bat da. Ingurune horren bitartez, ikasleak irakaskuntza presentzialeko prozesuan ohikoak diren jarduerak atzitu eta garatu ditzake, hala nola hitz egin, dokumentuak irakurri, ariketak egin, irakasleari galderak egin, taldekako lanak burutu, eta abar, guzti hau era simulatuan, irakasle eta ikasleen arteko interakzio fisikorik gabe.
Izateagatik merkatuan gaur egun existitzen dira gela birtualak simulatuz urrutiko ikastaroak sortzeko gaitasuna baimentzen duten aplikazio ugari, adibidez, WebCT, Catedr@, eCollege, Moodle, Dokeos, Claroline, Manhattan Virtual Classroom, Learning Space, e-ducativa, eta abar.

Campus birtuala
Campus birtual bat sare telematikoen bidez unibertsitate batek eskainitako hezkuntzaren antolaketarako espazioa da.

Ikaskuntzarako Ingurune Birtualen Adibideak
Play Learning trebakuntza sistema bat da, 2008an IFOk (Instituto De Formación Online) garatua, e-learning-aren erosotasuna eta efikazia bideojokoen karaktere ludikoarekin konbinatzen dituena, erabiltzailearentzat ikasketa prozesua atsegin eta eraginkorragoa egiteko helburuarekin. Metodologia honekin, erabiltzailea ikasketetan aurreratzen doa bideojoko modular baten itxuran, ikasgaiak jokoaren faseak balira bezala. Lehia bakoitzean, erabiltzaileak trebezia bakoitzean puntuak irabaztea ahalbidetzen duten erronka desberdinak gainditu behar ditu eta coach birtualak edo tutore birtualak markatutako erronkak gainditu. Metodologikoki sistemak beste forma batera ezinezkoak izango liratekeen inguruneak simulatzea baimentzen du, bai lokalizazio aldetik (zentral nuklear bat, adibidez) bai egoera aldetik (adibidez, portaera gatazkatsuak eta trebetasunen bitarteko berauen konponbidea)Virtual Classroom CAE-k ( Computer Aided Elearning) garatutako tresna bat da, bideokonferentzia sistema bat eta urrutiko ikaskuntzarako tutore eta ikaslearen arteko komunikazio perfektua baimentzen duten tresnak konbinatzen dituena.

Kanpo-estekak
Hezkuntza-software motak
By Rewards Punished ( Ingelesez).
Irakurketa eta idazketarako software askea
IP Learning e-ducativa



Indexazio
Indexazioa indize bat sortzeko helburuaz Informazioa era ordenatuan erregistratzea da.
Informatikan, indexatzea informazioak forma ordenatu eduki dezan indize bat egitea da. Ekintza honen ondorioz informazio horren gaineko bilaketak nabarmen azkarrago eta efizienteagoak dira. Horregatik hain zuzen, indexazioa bilaketa-tresnen eta datu-baseen funtsezko elementua da.
Webetako informazioa bilatzen adituak diren Yahoo eta Googleen kasuan, enpresa hauek internetaren esplorazio iraunkorra egiten dute, arakatzen dituzten orrialde guztien eta baita ere haien edukiaren indizea sortzen dute. Hartara, kontsulta bat egitean, bilaketa-tresnak indizera jotzen du elementu desiratuak aurkitzeko, honela emaitzak zuzen eta azkar ekartzen ditu. Indizerik gabe, bilaketa-tresnak web-orri guztien edukia eskaneatu behar izango luke bilaketa bat hasten den bakoitzean; interneten dagoen informazio bolumena kontuan hartuta, ahalmen handiko ekipoak erabilita ere prozesu oso motela izango zen.
Datu-base batean, indize bat bere taulen gaineko eragiketen abiadura hobetzen duen datu-egitura bat da. Indizea sortzeko datu-basearen zutabe bat edo gehiago erabiltzen dira. Zutabe hauen bidez erregistroen atzipena azkartzen da. Datu-base aplikazio informatiko guztiek erabiltzen dute indexazio-teknologia bilaketen efizientzia hobetzeko.



Wikiproiektu:Informatika
=== Informatikako artikulurik landu nahi duzu Wikipedian?  Proposamenak: ===
Behar handieneko hutsuneak.  Ingelesezko "Computing" kategoriatik tiraka... frantses, espainiera eta katalanezko wikipedietan bai, baina euskarazkoan ez dauden artikuluak, duten kontsulta-kopuruaren arabera ordenatuta. 2 mailatako azpikategoriak aztertuta.  Ikus azalpen orokor hau: Zer  falta  da  nire  jakintza  eremuan? 
Euskal Wikipedian eskatutako artikuluak (kus Informatikaren atala)
Wiki-esteka gorriak. Euskal Wikipedian falta diren artikuluak zerrendatzeko tresnak:
Missing topics Ikusi adibidea: Definitu gabeko artikuluak Informatika kategoriann
Zer falta da Informatikako taula orokor hauetan? ... zuk egin edo proposatu.
Programazio lengoaiak
Informatikariak
Software libreko produktu informatikoak
Testu batean Wikipedia-hutsuneak detektatzeko tresna erabilgarri bat: http://wikifier.org/: Testu batean wikipedia-estekak automatiko jartzen ditu, baita begiratu ere ea esteka horiek nola diren beste hizkuntza bateko wikipedian (testua ingelesez bazegoen, euskaraz adibidez).
The MissingTopics tool

2016ko abenduan Donostiako Informatika Fakultatean egindako edizio-saioa
Partehartzaileak:

Artikuluak:



Informatika bioinspiratu
Informatika bioinspiratua pertsona, animalia edo landareak bezalako izaki bizidunek informazioa prozesatu, bilakatu eta arazoak konpondu ahal izateko metodoak nola ikasten dituzten imitatzen saiatzen da. Arazo hauek gaur egungo sitema informatikoekin nekez konpondu daitezke.
Sistema hauek diseinatzeko orduan, sinbolo eta zenbakizko konputazioa earabiliz gain, beste hainbat motatako metodoak erabiltzen dira, besteak beste, neurona-sare artifizialak, zehaztugabeko logika eta konputazio ebolutiboa.

Neurona sare artifizialak
Izaki biziduenen garunak konputagailu digitalen aldean, informazioa oso modu desberdinean prozesatzen du. Zientzialariek horretaz jabeturik, neurona-sare artifizialak sortu zituzten. Ginera, garunaren eraginkortasun energetikoa (julio segundotan neurtuta) gaur egungo konputagailu aurreratuak baino 1010 aldiz ahaltsuagoa da.
Neurona-sare artifizialen xedea, ikasi eta jeneralitzatzeko aukera duten sistemak diseinatzea da. Hauek, gaur egungo konputagailu sinbolikoak gai ez diren lan korapilatsuak argitzeko gai izango dira. Sistema hauek izaki bizidunen ezaugarriak edukitzea desiragarria da, adibidez konputazio asinkrono paraleloa, portaera hutsegite-toleratzailea eta denbora errealean jardutea, barne inguru aldakor eta konplexuetan bezala.

Zehaztugabeko logika
Zehaztugabeko logika, guztiz faltsuak baina erabat egiak ez diren adierazpenak erabiltzen dituen logika da, hau da, egia absolutu eta erabateko faltsukeriaren artean dauden kontzeptuei aplikatzen zaien logika. Gizakien garunak zehaztugabeko informazio erabiliz erabaki egokiak hartzen ditu. Horri imitatuz sortu zen zehaztugabeko logika.

Konputazio ebolutiboa
Konputazio ebolutiboak, natura, optimizazio, azterketa eta bilaketa arazoak konpontzen dituen makina izango balitz bezala interpretatzen du. Arlo honetan algoritmo genetikoak aipatu behar dira. Algoritmo genetikoak izaki bizidunek arazoak konpontzeko duten moduan daude inspiratuta. Animalia eta landareek, inguruko aldaketeten moldatzeko beraien foma edo egitura aldatzeko gaitasunari behatuuz hasi zen konputazio mota hau.

Erabilerak
Sistema bioinspiratuek erabilera aunitz dituzte:

Ikuspen artifiziala
Ikuspen artifiziala konputagailuak irudiak interpretzatzeko gai izaten saiatzen da. Ikusteko gailu elektronikoak 1996. urtetik ari dira frogatzen. Gaur egun, teknika hau txipekin eta kamera digitalek erabiltzen dituzten pixelezko sentsoreekin lantzen ari da. Ikuspen artifizialaren helbueruetako bat ezinduei eta itsuei laguntzea da. Hauen artean famatuenetako bat, gaixo batek ordenagailuko kurtsorea desiratuz bakarrik mugitu izana da.

Sudur elektronikoak
Ikuspen artifiziala bezain aurreratua egon ez arren, sistema bioispiratuak sudur artifizialak eraikitzeko ere aplikatzen dira. Sudur hauek, sentsore kimiko batzuz osatuta daude. Sentsore hauek konposatu gaseosoak detektatzen dituzte eta beraien ezaugarriak aurrez neurtutako usainekin erlazionatzen dituzte. Etapa honetan, usainen analisi estastistikoak hartzen du parte, emisioaren datuen korrelazioarekin eta usain desberdinen bereizketarekin batera.

Beste batzuk
Erabilgarritasunen artean, konputagailuak usainak igortzeko aukera da internetera konektatuta dauden bitartean. Gainera beste arlo batzuetan ere erabili liteke, gaixotaasunak eragiten dituzten bakteriak detektatzeko, elikagaien industrian egoera txarrean edo kutxatuta elikagaiak detektatzeko. Azkenik, naturaren zaintzan eabili daiteke, substanzia toxikoen jaulkipena kontrolatzeko.


Adimen artifizial
Algoritmo genetikoak
Bioinformatika


(Ingelesez)Cellular Architectures Research Group
(Ingelesez)Reconfigurable Digital Systems Group
(Ingelesez)Biologically Inspired Robotics Group
Informatika har
Informatikan har bat bere burua bikoiztu, ugaldu eta sarean zehar heda dezakeen programa independentea da, memoria itotzea lortu arte baliabideak kargatuz joaten dena.



Wikiproiektu:Informatika/Sistema eragileak
Sistema eragilea software bat da eta programekin eta datuekin osatzen da. Sistema eragileak konputagailuaren hardwarea kudeatzen du, eta askotariko software aplikazioak efizientziaz exekutatzeko zerbitzu komunak eskaintzen ditu. Sistema eragileak hardwarearen gainean eta beste programa eta aplikazioen azpian egon behar du programa hauek ondo funtzionatu ahal izateko.
Sistema eragile baten oinarrizko helburuak eta ikuspuntuak bi dira, elkarren artean erlazionaturik badaude ere: batetik makina-mailakoak baino funtzionalitate ahaltsuagoak eskaintzea programei eta programatzaileei, eta bestetik, baliabideen kudeaketa orekatu eta eraginkorra. Lehen helburua sistema-deiek betetzen dute, horretarako, sistema-dei horien kodea definitu behar da, baina hori egiterakoan baliabideen kudeaketa orekatua eta eraginkorra hartu behar da kontuan. Era berean, kudeaketa egokia ziurtatzeko sinkronizazio/komunikazioa eduki behar da kontuan.
Sistema eragilea beharrezkoa da erabiltzailea konputagailuarekin komunikatzeko. Hardwarearen funtsezko kudeaketa oso konplexua da, hori dela eta, sistema eragileak sistemaren ulermena eta erabilpena errazten du erabiltzailearentzat.
Makinaren zehaztasunak alde batera utziz, oro har, baliabideak kudeatzeko aukera eskaintzen duen softwarea da. Mota honetako softwarea, mikroprozesadoreak erabiltzen dituzten sistema gehienetan aurki dezakegu, hala nola, telefono mugikorretan, DVDak ikusteko sistemetan, konputagailuetan eta abarretan.
Oinarrizko zeregina bat ere konputagailuaren baliabideak kudeatzea da, hardwarea koordinatzea eta konputagailuaren memoriako fitxategi eta direktorioak antolatzea dira.
Mikroprozesadoreak erabiltzen duten aparatu elektroniko gehienak sistema eragilea daukate, adibidez: telefono mugikorrak, DVD irakurgailuak, konputagailuak, bideratzaileak, etab.
Mahaigaineko Sistema eragilerik erabilienetatik lehena Microsoft-en Windows da, merkatuko %82.74-rekin. Jarraian Apple Inc.-ren macOS doa merkatuko %13.23-rekin eta hirugarren Linux-en oinarritutako Sistema eragileak merkatuko %1.57-rekin. Mugikorren (telefono mugikorrak eta tabletak bateratuta) sektorean 2017-an bildu ziren datuetik ondokoa ondorioztatzen da: Merkatuko %70-a (eta urteroko %10.3-ko hazkundearekin) Googleren Android sistema eragileak du. Apple Inc.ren iOS-ek duen eragina %12.1-koa da (eta urtero %5.2 txikitzen da balio hori). Gainontzeko Sistema eragileen artean %0.3a osatzen dute. Zerbitzarien sektorean aldiz sistema eragile erabilienak Linuxen oinarritutakoak dira.

Historia
Gaur egungo informatika Bigarren Mundu Gerraren ondorioz sortu zen, 40.hamarkadan. Garai haietan, ez zen existitzen "Sistema Eragile" kontzepturik eta programatzaileek zuzenean lan egiten zuten konputagailuaren hardwarearekin zenbaki-sistema bitarra erabiliz (0koak eta 1koak soilik erabiliz).
Lehen sistema eragilea 50.harmakadan sortu zen, zehazki, 1956. urtean. General Motors konpainiak garatu zuen IBM 704 konputagailu batentzat eta bere eginkizun bakarra programa baten exekuzioa amaitzean beste bat exekutzatzea zen. Bere izena, GM-NAA I/O.
60.harmakadan, iraultza eman zen sistema eragileen arloan eta kontzeptu berriak azaldu ziren: multiataza, multierabiltzailea, multiprozesadoreak eta denbora errealeko sistemak. Hamarkada honetan, UNIX sortuko da eta hau izango da sistema eragile gehienen oinarria, baita gaur egun ere.   
70.hamarkadan, konputagailu pertsonalen hazkundeak, hauek jendeari gerturatzea eragin zuen, inoiz pentsatu izan ez zen bezala. Honek, garapena izugarri bultzatu zuen eta ondorioz, C programazio lengoaia sortu zen. Honek, erabiltzaileen hazkunde handia ekarri zuen, gehiengoa programatzen ez zekiten erabiltzaileak eta horregatik, lehentasuna sistema eragile ulerterrazak sortzea izan zen, lehen interfaze grafikoak sortuz 80. hamarkadaren hasieran.
80.hamarkadan, konputagailu pertsonaletan errendimendua alde batera utzi zen eta sistema eragileak lagungarri izatea eta erabileraren erraztasuna bultzatu zen. Honen ondorioz, aplikazioen azkartasuna gutxitzen zen baina geroz eta praktiko eta soilagoak ziren erabiltzaileentzat. Garai honetan, dagoeneko existitzen ziren lengoaiak erabiltzen ziren, Smalltalk edo C adibidez, eta beste lengoaia berri batzuk sortu ziren, C++, Eiffel, Haskell edo Miranda adibidez. Hamarkada honen erdian bi sistema eragile ziren gehien erabiltzen zirenak(MS-DOS eta UNIX). 1984.ean merkaturatu zen lehen Macintosh konputagailua eta honek Mac OS sistema eragilea zuen bere barnean, non, berrikuntza oso garrantzitsuak ekarri zituen, multiataza eta saguaren erabilera adibidez. Azken honek, eztabaida sortu zuen batez ere komando lerroarekin lan egitea ohituta zeuden erabiltzaileen artean, sagua jostailu moduan ikusten baitzuten.
90.hamarkadan azaldu zen lehen Linux bertsioa, zehazki, 1991.eko irailean Linus Torvalds-ek sortua beste hainbat kolaboratzailerekin batera. Sistema honek UNIX du oinarritzat eta hasiera batean, komandoen bidez bakarrik egiten zuen lan, MS-DOSn antzera. Gaur egun, interfaze grafikoen bidez ere erabil daiteke arazorik gabe. Hamarkada honetan ere zabaldu zen Windows sistema eragilea. Microsoft-ek garatua, MS-DOSn oinarritzen da eta Windows 95 iritsi arte ez zen interfaze grafiko bidezko sistema izan. 3.11 bertsiora arte, MS-DOS erabiltzeko mahaigain ingurune bat besterik ez zen izan. Windows 95 sistema 1995.eko abuztuaren 24n merkaturatu zen eta arrakasta nabarmena izan zuela esan daiteke. Ondoren, 1999.ean Microsoft-ek Windows 98 bertsio berria merkaturatu zuen, erabiltzaileei hainbat abantaila eskainiz eta Internetaren inguruko ezaugarri batzuk barneratzen zituela.
Hemendik aurrera, 21.mendean sarturik, Windows, Mac OS eta Linux izan dira sistema eragile erabilienak eta gehien garatu direnak. Hauek, bakoitzak bere moduan, berrikuntza eta abantaila ugari ekarri dituzte gaur egun arte, hainbat bertsio eguneratuz.

Sistema eragile motak
Ataza bakarreko sistemak eta sistema multiatazak
Ataza bakarreko sistemak programa bakarra eduki dezake martxan, aldiz sistema eragile multiatazak, programa bat baino gehiago exekuta ditzake momentu berean, hauek konkurrentzian exekutatuz. Hau denbora partekatzeari esker lor daiteke, prozesadorearen denbora prozesuen artean banatzean datza. Prozesu hauek, esleitu zaien denbora amaitzean etengo dira, horrela hainbat prozesu momentu berean exekutatzen direnaren sentsazioa lortuz. Geldialdi txiki hauek kontrolatzen duen azpiprozesu bat egongo da sisteman, honen helburua prozesu guztiak exekuzioan mantentzea izanik.

Erabiltzaile bakarreko sistemak eta sistema multierabiltzaileak
Erabiltzaile bakarreko sistema eragileak ezin ditu erabiltzaileak desberdindu, baina multiataza baimendu dezake. Sistema multierabiltzaileetan hainbat erabiltzaile aldi berean konputagailu bera erabiltzean oinarritzen da.

Sistema banatuak
Sistema banatuetarako sistema eragileak, konputagailu desberdinak maneiatzen ditu bakar bat izango balira bezala. Konputagailuen sareko garapenak, hau da, ordenagailuak elkarren artean lotuta eta komunikatuta egoteak, sistema banatuak ekarri zituen. Sistema banatuetan programak makina bat baino gehiagotan exekutatzen dira, eta konputagailuak kooperazioan lanean aritzen dira.

Kernela
Sistema eragilearen kernela, sistema eragile guztiek erabiltzen duten software garrantzitsu bat da. Kernela sistema eragilearen bihoztzat hartzen da, hardwarea eta softwarea elkarlotzen dituelako. Elkarlotze honek konputagailu edo ordenagailu batek modu eraginkor batean lan egitea ahalbidetzen du. Sistema eragilearen barruan, modu pribilegiatuan exekutatzen da, horrela, programek hardwarea modu seguruan atzitu ahal izango dute. Hau dena gauzatu ahal izateko, sistema-deiak (system calls) erabiltzen ditu. Kernelak, erabiltzaile arruntari makinaren erabilpena errazteko erabiltzen da.
Konputagailua pizten dugun bakoitzean, kernela, ordenagailuko RAM memorian kargatzen da eta bertan dirau ordenagailua itzali arte.
Nahiz eta aurretik esan sistema eragile orok erabiltzen duela kernela, benetan, hardwarearen abstrakzioa (hardware abstraction) lortu nahi ez badugu ez dugu kernelik behar. Abstrakzioa (hardware abstraction) lortzea, programatzaileak hardwareari buruzko detaileak jakin gabe, hau atzitzeko aukera izateari deritzo.

Funtzioak
Kernelak konputagailuari baliabideak eskaini eta kudeatzen dizkio, beste programei exekuzioa eta baliabide horiek erabiltzea baimenduz. Kernelak gainera memoriako helbide espazioa ezartzen du aplikazioetarako, memorian aplikazioen kodea duen fitxategiak kargatzen ditu eta programentzako edota programen barnean kokapen bereziak dituzten adarrentzako exekuzio pila  ezartzen du.
Kernela hauen arduradun da:
1. Periferikoei edo makinara konektatzen diren gailuei sarbidea baimentzen die, erabiltzaileak erabili ditzan.
2. Makinaren zerbitzuak eta programak modu eraginkor batean exekuta daitezen memoria kudeatzen du.
3. Prozesu eta programa ezberdinek prozesatzeko behar duten denbora kudeatzen du.

Kernel motak
Hasiera batean, konputagailuak, nukleorik gabe funtzionatzen zuten, baina, programa ezberdinak erabili ahal izateko, makinak berrabiarazi eta birkonfiguratu behar ziren. Horregatik, programa laguntzaileak memorian gordetzen hasi ziren. Programa hauek garatzen joan ziren eta gaur egun nukleo edo kernel izenarekin ezagutzen direnen oinarri izan ziren. 
Egun, lau kernel mota daude indarrean:
1. Nukleo monolitikoak (Monolithic kernel): hauek hardwarearen abstrakzioa errazten dute. Ez dute modulurik erabiltzen, hau da, kernela programatua dago dena kapa batean garatzeko. Honek azkarragoa egiten du, baina segurtasun aldetik galerak sortzen dira eta gainera prozesua konplexuagoa da. Adibidez, Linux edo Unix sistema eragileek honako nukleoak erabiltzen dituzte.
2. Mikronukleoak (Microkernel): funtzionalitatea hobetzeko, hardwareari abstrakzio bakunak eskaini eta zerbitzari aplikazioak erabiltzen dituzte. Sistema hau, aurrekoa baina seguruagoa da, baina motelagoa ere eta askotan erantzuna jasotzeko denbora dezente itxaron behar da. Adibidez, MAC OS X sistema eragileak , Mach mikronukleoa erabiltzen du.
3. Nukleo hibridoak (Hybrid kernel): mikronukleoen parekoak dira, baina kernela azkarragoa izan dadin, kernelaren espazioan kode gehigarria eskaintzen dute. Windowsek esaterako, Windows NT kernela erabiltzen du, mota honetakoa dena.
4. Exonukleoak (Exokernel): hardwarea zuzenean atzitzeko liburutegiak eskaintzen dituzte. Gaur egun Nemesis sistema eragileak honelako kernel mota erabiltzen du, hala ere, Nemesis ez da oso ezaguna.

Sistema deiak
Konputazioan,  Sistema-deiak bat programa informatiko batek uneko sistema eragilearen kernelari zerbitzu eskaera bat egiteko balio duen errutina bat da. Zerbitzu hauen artean: hardwarearekin lotutako zerbitzuak (adibidez, disko gogorraren atzipena), prozesuen exekuzioa eta sorrera edota kernelaren barneko zerbitzuen komunikazioa, esate baterako, prozesuen planifikazioa.
Linux kernelean oinarritzen diren sistema eragileek, sitema-dei mota ezberdinak dituzte zereginaren edo lortzen dutenaren arabera. Batez ere, 5 taldetan sailkatzen dira:

Prozesuen Kontrol kudeaketarako: load, wait, sleep...
Fitxategi kudeaketarakoak: open, close, read...
Gailuen kudeaketarako: request device, read...
Informazioaren mantenimendurako
Komunikaziorako

Moduak
Aplikazioak ez dira prozesadorearen agindu guztiak erabiltzeko gai izan behar; aitzitik, sistema eragileak instrukzio horiek guztiak erabili ahal izatea ezinbestekoa da. Hori horrela izanik, hardware fabrikatzaileek eskuarki bi operazio modu dituzten prozesadoreak eskaintzen dituzte: erabiltzaile modua (ez pribilegiatua) eta gainbegirale modua (pribilegiatua).

Erabiltzaile modua:Modu hau ez pribilegiatua da eta aplikazioek exekutatu ditzaketen agindu multzoari dagokio. Modu ez pribilegiatu honetan exekutatu daitekeen agindu bilduma hori prozesadoreak eskaintzen dituen agindu guztien azpimultzo bat da. Beraz, erabiltzaile moduan prozesadoreak agindu kopuru mugatua soilik exekutatu ahal izango du, prozesuari esleitutakoak, hain zuzen ere, eta ezin du hardwarearekin elkar eragin.

Gainbegirale modua:Modu hau pribilegiatua da eta Kernel modua ere deritzo. Prozesadorearen egindu multzo osora eta sistemaren errekurtsoetara sartzea ahalbidetzen du, ez du inolako murriztapenik sistemaren Kernelera sartzerako orduan; hortaz, modu ez pribilegiatuaren agindu multzoa ere du barne. Prozesadorearen agindu guztiak erabili ditzake, memoria osoa manipulatu, gailu-kontrolagailu guztiekin elkar eragin... Modu honetan exekutatzen da sistema eragilearen nukleoa.
Erabiltzailetik gainbegiralerako trantsizioa prozesadorearen agindu baten bitartez egiten da, INT (software bidezko etena) edota SYSCALL (sistema-deia) bitartez. Sistema eragileak, aplikazio bati prozesadore errekurtso bat esleitu baino lehen, prozesadorea modu ez pribilegiatuan jartzen du.

Fitxategiak
Konputagailuak, informazioa diskoetan modu iraunkorrean gordetzeko fitxategiak erabiltzen ditu. Fitxategiak modu konkretu batean antolatzen dira atzipen azkarragoa lortzeko, fidagarritasuna handitzeko eta erabilitako espazioa hobeto aprobetxatzeko. Honi fitxategi sistema deitzen zaio, eta fitxategien edukia gordetzeaz gain, izena, propietateak, direktorio hierarkia, baimenak... kudeatzen ditu, informazioa era erabilgarriagoan eskainiz.

:
Konputagailu programa.
Fitxategi sistemak.
Memoria segmentazioa.
Sistema eragileen arkitektura.
MS-DOS.
Linux.

Kanpo loturak
Zientzia.net atariko artikulua: "Sistema eragileak: MS-DOSetik harantzago" (1994/12/01)
Zientzia.net atariko artikulua: "Ordenadoreen memoria hedatua" (1993/06/01)
Zientzia.net atariko artikulua: "Ordenadoreen Memoria Zabaldua" (1993/05/01)
Gaztelerazko Wikipediako artikulua: "Gestión de archivos"
Wikipediako gaztelerazko Sistema Eragileen orrialdea
¿Qué es el kernel y cómo funciona? 
Kernel
Ecured: "Sistema Operativo"
¿Qué es el kernel de un sistema operativo?
Zientzia.eus atariko artikulua: GNU/Linux, sistema eragileen artean lehiakide ahaltsua eta librea (2007/04/01)
kernel
Area Tecnologica: "Sistemas Operativos"
Modos de operación de la CPU
El kernel en los sistemas operativos
(Gaztelaniaz) [https://es.wikipedia.org/wiki/Sistema_operativo]
(Gaztelaniaz) [https://es.wikipedia.org/wiki/Historia_de_los_sistemas_operativos]
(Gaztelaniaz) [https://www.fib.upc.edu/retro-informatica/historia/so.html]
(Gaztelaniaz) [http://jemonsalzso.blogspot.com.es/]
Informatikari
Informatikaria zientzialari bat da, zeinak informatika alorrean, informazioaren tratamendu automatikoa aztertzen duen zientzia edo tekniken multzoan, jakintza duen.Euskarazko informatikari kontzeptua ingelesezko computer scientist baino zabalagoa da. Zehazki computer scientist informatikari teorikoa baino ez da, sistema informatikoen alde teorikoan lan egiten duena. Baina euskaraz informatikari moduan ere hartzen dira hardware ingeniariak (batez ere sistema informatikoen hardware-an zentratzen direnak) eta software ingeniariak ere.
Informatikariaren lana ikerketa-arlo zehatzetan koka daiteke, besteak beste, algoritmo eta datu-egitura-ren garapen eta diseinuan, software ingeniaritzan, informazioaren teorian, datu-baseetan, konplexutasun konputazionalen teoriatan, zenbakizko analisian, programazio-lengoaien teorian edota ikusmen artifizialean.Informatikariaren helburu nagusia honako hau da: ordenagailua oinarri duten sistemen (prozesadoreen, programen, ordenagailu eta pertsonen arteko elkarrekintzen, hainbat ordenagailuren arteko elkarrekintzen, etab.) propietateak kalkulatzeko ereduak garatu eta baliozkotzea. Horretaz aparte, beste helburu globalagoak ere izango lituzkete, besteak beste, hobekuntzak (sistemak azkarragoak, hobeak, merkeagoak... egitea) onartzen dituzten diseinuak aurkitzea.

Hezkuntza
Informatikari gehienek informatikarekin erlazionatutako gradu, master eta doktoretza bat izan behar dituzte. Hala ere, badira beste aukera batzuk ere, hala nola, informatikarekin oso erlazionatutako ikasketak egitea (matematika edo fisika) eta gero informatikako gaietan sakontzea. Bestalde, aipagarria da matematiketarako trebetasuna oso garrantzitsua dela informatikari batentzat.
Horretaz aparte, komunikaziorako gaitasunak ere garrantzi handia du, izan ere, informatikari ona izateko beste aditu batzuekin komunikatzen eta datuak alderatzen jakin behar da (oro har ondo landutako argitalpen eta aurkezpenen bidez). Gainera, informatikariek askotan talde lanean edo mundu errealeko proiektutan lan egiten dutenez, gai izan behar dute gainontzeko langileekin eta lankideekin (programatzaileekin, kudeatzaileekin, etab.) eraginkortasunez komunikatzeko.

Lan mundua
Normalean software-programak sortzen dituzten enpresek eta ikerketa zientifiko eta garapenez arduratzen diren erakundeek kontratatu ohi dituzte informatikariak. Baita hezkuntza-erakundeak ere bai.
Informatikariek, alde teorikoa alde batera utzita, aspektu praktikoagoak ere landu ditzakete, besteak beste, software ingeniaritzan zentratuz. Horrez gain, teknologia informatikoaren aholkularitza esparruan aurki daitezke. Gainera, matematikari gisa ere ikus daitezke, izan ere, informatikaren eremuan matematikek garrantzi handia dute.Industriaren esparruan lan egiten duten informatikariak zuzendaritza edo proiektu-buru posizioetan ikus daitezke.
Informatikarien etorkizuneko enplegu-irtenbideak bikainak direla esan ohi da, batez ere azkenaldian ordenagailu-sistemek, zerbitzu-industriek eta software-industriek izan duten hazkunde azkarragatik. Azken hauek dira Estatu Batuetako ekonomian hazkunde azkarrena izan duten industriak.

Aplikazioak
Alor hauetako batean lan egin dezake informatikariak:





Informatikari euskaldunen bilkurak
Informatikari Euskaldunen Bilkurak (IEB) bi urterik behin Udako Euskal Unibertsitateko Informatika sailak antolatzen dituen biltzarrak dira.

Sorrera eta helburuak
Lehenengo bilkura 1996. urtean antolatu zen, eta honela definitu zen orduan bilkura hauen hasierako helburua:

Orduko editoreak, kalkulu-orriak, datu-baseak ezin zitezkeen erabili euskaraz. Geroago hutsune horiek bete ziren, gaur egunean oso normaltzat ikusten da oinarrizko programa horiek euskaraz erabili ahal izatea, baina orduan erronka bat zen hori lortzea. Informatikari euskaldunen lehen bilkurak hutsune horren presentzia salatu zuen eta eragin zuen konponketa bat bilatze aldera.

UEUko Informatika saila
Udako euskal Unibertsitateko Informatika saila 1983an sortu zen. Ordura arte UEUko Fisika Sailean aritzen ziren informatikariak, Informatikaz euskaraz egin ziren lehen urratsak Klaudio Harluxet behenafarraren eskutik etorri ziren, euskarazko informatikan aitzindaria izan zen. Berak idatzi zituen informatikari buruz euskaraz argitaratu ziren lehenengo artikuluak. 1975. urtean, Elhuyar aldizkarian argitaraturiko «Informatikaren hiztegi laburra» izeneko artikuluan, 74 hitzeko bilduma proposatu zuen, informatikaren oinarrizko azalpenarekin batera. Aldizkari berean bi urte geroago beste artikulu bat argitaratu zuen, René Harluxet lehengusuarekin. Han ekin zioten Claude E. Shannonen informazioaren teoriari (informatikaren oinarri den teoria), informatikarekiko euskararen balizko zailtasuna gezurtatuz.
Informatika sailak, 1983an sortu zenetik, 400 hitzaldi baino gehiago eta 80 baino gehiago ikastaro antolatu ditu.

Ekitaldien zerrenda
1996z gero bi urterik behin antolatu dira bilkura horiek, informatikaren munduan agertzen diren ekarpen eta fenomeno berriak komunitate euskaldunen ikuspuntutik aztertzeko, eta haien erabilera interesgarrietan eragiteko. Antolatu diren ekitaldiak hauek izan dira:



Udako Euskal Unibertsitatea


IEB2018 bloga Burujabetza teknologikoa
IEB2015 bloga Robotika. Amesten dute androideek ardi latx elektrikoekin?
IEB2013 Udako Euskal Unibertsitatea
IEB2013 bloga Telefonoak eta informatika
informatikari.euskaldunen.bilkura Facebook-en
IEB2011 bloga Gizarte sareak
IEB2009 bloga Teknologia berriak, gaur eta bihar
IKTeroak 2007
UEU Udako Euskal Unibertsitatea
Informazio eta komunikazio teknologiak
Informazioaren eta komunikazioaren teknologiak, (IKT), (ingelesez Information Technology edo IT) informazioaren eta komunikazioaren arloko zenbait kontzeptu eta teknologien bilduma da, egunetik egunera aldatzen ari dena:

informatika eta sistema digitaletako tresnak,
komunikazio digitaleko zerbitzuak,
gizarte modernoaren beharrak eta erabilera aurreratuak.IKTak makinen eta pertsonen arteko multimedia, idatzizko zein datuen komunikazioa ahalbidetzen duten baliabide informatikoak dira.
Erabiltzeko sarbidea hainbat terminal informatikoren bidez lor daiteke: ordenagailuak, telefono adimentsuak, tabletaa, PCak...
Terminal hauek Internet erabiltzen dute elkarrekin komunikatzeko, zenbait konexio mota erabiliz: (zuntz optikoa, ADSLa, WiMAXa, etab.).
Komunikazioa edozein tresna motaren artekoa lortu ahal izateko TCP/IP eredua erabiltzen da.

IKTak Hezkuntzan
IKTak Hezkuntzan normaltasunez ezartzeko hainbat ekimen existitzen dira (2017):

Eusko Jaurlaritzaren IKTen alorreko heldutasun-eredua.
Eusko Jaurlaritzaren Sare_Hezkuntza Gelan proiektua.
Berritzegune Nagusiaren eta Eusko Jaurlaritzaren IrakasDigitala estrategia.
Ikastolen Elkartearen Eki Proiektua.
Espainiako Hezkuntza Ministerioaren Tutor en red y Narrativa digital ikastaroa.

Ikus, baita
Gaitasun digital.





Infoxikazio
Infoxikazio (informazio + intoxikazio) kontzeptua informatika bidezko komunikazio bideetan erabiltzen da, oro har, posta elektronikoa esaterako. Erabaki bat hartu edo gai baten inguruan eguneratua mantentzeko garaian informazio gehiegi edukitzean sortzen den egoera da. Analizatzeko informazio kopuru handiak, informazio gehiegiren gehitzea, iturri ezberdinen kontraesanak edota datu garrantzitsuenak bereiztea zailtzen dituzten informazioak izan daitezke infoxikazioaren kausa.
Terminoa (ingelesez information overload) Alvin Toffler idazleak erabili zuen lehenengoz 1970ean "Future Shock" liburuan.

Ondorioak
Horrela, gainezka dagoen sarea daukagu, informazioz (askotan okerra eta osagabea) eta publizitatez (spam, banner, pop-up...) betea.
Ezaugarri hauek dituen ingurune batean datu zehatzen bilaketa zaila suertatzen da eta behin eskuratuta denbora asko eraman gaitzake haiek prozesatzea.

Irtenbideak
Adituen esanetan oso zaila da sareak duen informazio guztia sailkatzea.
Hauek dira erabili ohi diren zenbait tresna:

Informazio-aztarnariak: Interneten informazioa bilatu eta hura sailkatzeko gai diren programak dira
Banner-ak blokeatzen dituzten aplikazioak: publizitatetzat hartzen dituzten leihoak ezeztatzen dituzte; zenbaitetan, ordea, beharrezkoak zaizkigun aplikazioak irekitzea ukatzen digute.
Posta elektronikoaren sailkatzea: Spam gisako korreoa automatikoki ezabatu ala bigarren mailako karpetetara zuzentzen da.



Ingeniari Elektriko eta Elektroniken Institutua
IEEE, The Institute of Electrical and Electronics Engineers (Ingeniari Elektriko eta Elektroniken Institutua), estandarizazioan diharduen mundu mailako erakunde tekniko-profesional bat da.
Irabazi-asmorik gabeko nazioarteko erakunderik handiena da, teknologia berrien profesionalez osatua, hala nola, ingeniari elektrikoak, informatikariak, telekomunikazio ingeniariak...
1884 urtean eratu zen eta bere sortzaileen artean Thomas Alva Edison, Alexander Graham Bell eta Franklin Leonar Pope bezalako pertsona esanguratsuak daude. 1963an IEEE izena hartu zuen AIEE (American Insitute of Electrical Engineers) eta IRE (Institute of Radio Engineers) erakundeak bateratzean.
Bere kideen bidez, 360.000 boluntario baino gehiago 175 herrialdeetan, IEEEa autoritate nagusia eta izen handiena duena da elektrizitatetik eratorriko arloetan: telekomunikazioak, elektronika, informatika, teknologia aeroespaziala...
IEEE beraren arabera, bere lana sormena, garapena eta integrazioa garatzea eta teknologia desberdinetako aurrerapenak elkartrukatzea da gizadiaren probetxurako. Hauek dira bere estandarretako batzu:

VHDL
POSIX
IEEE 1394
IEEE 488
IEEE 802
IEEE 802.11
IEEE 754Bere argitaratze, konferentzia eta adostasunean oinarritutako estandarren bidez, IEEEak mundu osoan argitaratutako literatura teknikoaren %30 sortzen du, 350 konferentzia antolatzen ditu urtean zehar eta 900 estandar aktibo baino gehiago ditu (eta beste 700 garatzen).



Interfaze fisiko
Interfaze fisiko-tzat hau ezagutzen dugu: ordenagailu bat sareko garraiobidearekin konektatzeko baliabideak. Hau modem bat izan ahal da, sare-txartel bat, serie portu bat, infragorri bidezko lotura bat, haririk gabeko konexio bat, eta abar.
Adierazpen hau erabiltzen da sarera konektatzeko modu orokorrean erabiltzen den dispositiboa aipatzeko, ez euskarri edo konexio mota zehatzik.



Interneteko bot
Interneteko bot, web robot, WWW robot edo, besterik gabe, bot lan automatikoak egiten dituen programa informatiko bat da. Gehienetan software aplikazio, programa edo script nahiko sinpleak izaten dira bot horiek, eta ataza errepikakorrak egiteko programatzaile batek edo programatzaile talde batek prestatzen ditu, bestela eskuz oso neketsu edo errepikakor izango liratekeen lanak errazago eta azkarrago egiteko.


Wikipedia:Bot-ak.



Interpretatzaile (informatika)
Interpretatzailea programa informatiko bat da eta maila altuko lengoaian idatzita dauden beste programa batzuk exekutatzeko erabiltzen da. Konpiladoreekin duten ezberdintasuna azaltzeko, esan, konpiladoreek programazio lengoaiatik makina kodera pasatzen dutela. Interpretatzaileek, bitartean, itzulpena behar duten neurrian egiten dute, instrukzioz instrukzio. Gainera, ez dute itzulitakoa gordetzen.
Interpretatutako programak motelagoak izaten dira normalean konpilatutakoak baino, programa exekutatzen ari den bitartean itzultzen duelako, bestalde malguagoak dira programazio eta arazketan.
Konpiladore eta interpretatzaile baten lana pertsona batekin alderatuz gero, itzultzaile profesional bati egingo lioke erreferentzia konpiladore batek testu batean dagoena independenteki beste hizkuntza batera itzuliz. Interpretatzaile batek, bitartean, ahoz itzuliko luke dena idatziz ezer egin beharrik izan gabe.
Gaur egun, internet da interpretatzailea erabiltzen den gune ezagunenetarikoa. Hauek aukera handiagoa baitute plataformatik independenteki exekutatzeko.

Adibideak:
Normalean konpilatu ordez interpretatzen diren lengoaiak hauek dira:

LuaPerl
PHP
Java
Javascript
Logo
ASP
Python
C#
J#
ASP


Programazio lengoaia
Konpiladorea
Araztailea



Ionic (mobile app framework)
Ionic iOS , Android eta Windows Phone mugikorren aplikazio hibridoak garatzeko tresna da, hau da, kode bera erabiliz. HTML5, CSS eta JS-en oinarrituta. Sass-ekin eraikia eta Angular JS-rekin optimizatuta dago.
IPad
iPada Apple Inc. estatubatuar enpresak merkaturatutako Tablet PC motako gailu bat da. 2010eko urtarrilaren 27an jendaurrean aurkeztu zuten.


Apple enpresaren webgunea (Ingelesez)
Ixa taldea
Ixa taldea Euskal Herriko Unibertsitateko ikerkuntza-taldea da, 1988 urteaz geroztik hizkuntzaren prozesamenduan lan egiten duena. Euskararen gaineko ikerketa aplikatua dute xede nagusi, baina beste hizkuntza batzuetan ikertzen eta produktuak garatzen ere aritzen dira.Taldeak sortu dituen produktu ezagunenak hauek dira: Xuxen zuzentzaile ortografikoa, Matxin itzultzaile automatikoa Opentrad plataforman integratuta dagoena, Euskal WordNet sare lexikala, ZT, EPEC eta Lexikoaren Behatokia corpusak, euskarazko testuak analizatzeko balio duen Ixakat tresna-katea, eta hainbat hizkuntzatako testuak analizatzeko balio duen Ixa-pipes tresna-katea (euskara, ingelesa, gaztelania, frantsesa, galiziera, alemana, italiera eta nederlandera).

Sariak eta errekonozimenduak
2013: Abbadia saria
2012: Ibilaldian omendua teknologia berrietan euskara sartzeko egindako lanengatik.



IXA pipes
Donostiako Informatika Fakultatea
Testu-corpus
Arantza Diaz de Ilarraza Sanchez
Igone Zabala
Iñaki Alegria Loinaz
Kepa Sarasola Gabiola
Montse Maritxalar Anglada
Xabier Artola Zubillaga
Anton Abadia saria


Gipuzkoako Foru Aldundia. Garai berrietan euskara lantzeko tresna berriak sortzeagatik jaso du Ixa taldeak Abbadia saria (Prentsa bulego digitala, 2013-12-10)
Ixa taldearen 25. urteurreneko bideoa.
Euskara Teknologia berrietan. Informatika lantzen UEUn eta EHUnIñaki Alegria, Olatz Arbelaitz, Kepa Sarasola. Ibilaldia 2012
Zientzia eta Teknologiaren corpusa (ZT)
EPEC corpusa.
Euskal WordNet sare lexikala
Xuxen zuzentzaile ortografikoa
Taldeak garatu dituen produktu guztiak.
Taldeak argitaratu dituen artikulu zientifikoak.
Taldearen proiektuak 1988tik.
Jquery
Jquery liburutegi bat da edo Javascripten framework bat. Hasiera batean John Resig-ek sortua da eta HTML dokumentuekin lantzeko modua errazten du, baita ere DOM dokumentuak maneiatzea, gertaerak maneiatzea, animazioak garatzea eta AJAX teknikarekin elkarrekintza web-orrietan gehitzea.
2006ko urtarrilaren 14an New YorkekoBarcamp Barcamp-en aurkeztu zuten.Jquery software librea da eta kode irekia, lizentzia bikoitz bat dauka: Licencia Mit eta v2 motako GNU General Public License, beraz bere erabilera baimenduta dago proiektu jabedun eta askeetan.JQuery, beste liburutegi batzuen modura, Javascripten oinarritutako funtzionalitate serie bat eskaintzen du beste era batera kode askoz gehiago eskatuko luketenak, hots, liburutegi honen funtzioekin emaitza onak lortzen dira denbora motzagoan eta leku txikiagorekin.

Ezaugarriak
DOM elementuen aukeraketa.
Interaktibitatea eta DOM zuhaitzaren aldaketak, CSS 1-3 turrustazko estilo-orrietarako euskarria sartuta, eta Xpathen oinarrizko plugin bat
Gertaerak.
CSS estilo-orriaren manipulazioa.
Efektuak eta animazioak.
Animazio pertsonalizatuak.
AJAX.
Plugin-ak onartzen ditu.
Arakatzailearen informazioa eskuratzeko era askotako erabilgarritasunak, Objektuekin eta bektoreekin operatzea, funtzioek kodetzen du, trim()> bezalako funtzioak (Kentzen du karaktereen kate baten hasierako eta bukaerako zuriuneak), eta abar.
Bateragarria hainbat arakatzailerekin: Mozilla Firefox 2.0 +,Internet Explorer 6+,Safari 3+,Opera 10.6+ eta Google Chrome 8+.


=  =



Kableatu egituratua
JATORRIA ETA ZERGATIA
EIA eta TIA elkarteek 1991. urtean EIA/TIA 568 araua aditzera eman zuten. Arau honen bitartez, sare batean kableatu egituratua ezartzeko bete behar diren baldintzak zehaztu zituzten. Zer dela eta erabaki zen kableatu egituratua arautzea? Telefonia eta konputazio sistemak ez ziren jaio batera egoteko, eta enpresek, bulegoek eta abarrek instalazio berriak ezartzen zituzten era anarkiko batean. Erabiltzaile berriak behar zirelako telefonia elementu edota ekipo informatiko berriak erosi eta instalatzen zituzten inongo araurik jarraitu gabe.
Aldi berean, hornitzaile edota instalatzaile bakoitzak bere instalazio propioa burutzen zuen, bere arau eta jokabide propioei kasu eginez. Beraz, bakoitzak nahi zuen ekipamendua jartzen zuen, batzuetan beste hornitzaile batek ezarritako ekipamendua instalatzaile berriak ezin erabiliz. Orduan bi sare topologia ezberdin zeuden, IZARRA eta BUS-a. Izarraren abantailak hedatzeko erraztasuna, epe luzeko kostu baxuagoa edukitzea eta hedatzeko orduan sareari eraginik ez egitea ziren. Eta desabantailak, batez ere, instalatzeko orduan garestiago ateratzen zela. Bus-aren abantailak, hasieran gastua baxuago izatea izaten zen, eta zabaltzeko erraztasuna. Desabantailak, epe luzean kosto handitu egiten zela, sarea modifikatu behar zenean, bertan behera gelditzea eta busean arazo bat egon ezkero, sare guztiaren erortzea.
EIA-568-ren sorkuntza, honi erantzuna emateko etorri zen, normalizazio bat lortzeko asmoarekin sortu zen. Gaur egun orain dela urte batzuk pentsaezinak ziren zerbitzu batzuk eskaintzen ditu sare lokal batek (posta elektronikoa, bideokonferentziak, datuen transferitzea milaka kilometrotara,...), baina honetarako software, hardware eta ekipamendu fisiko ezberdinak (kableatua) behar izaten dira. Honez gain, urteak pasa ahala zerbitzu eta eskaintza berri gehiago agertzen dira telekomunikazioen munduan, eta gaur erabiltzen eta eraikitzen diren sareek etorkizunari aurre egiteko ere balio behar dute, gaurko beharrizaneei aurre egiteaz gain. Halere, kontutan hartu behar da egun eraikitzen den kableatu batek agian ezin izango diola aurre egin etorkizunari, baina ahalik eta aukera zabal gehien utzi behar dira. Beraz, kableatu egituratua sortu zen eguneko beharrei aurre egiteko, baina baita etorkizunean egon litezkeen beharrei ere. Gainera, etorkizuneko lan horiek, egiten den lekuan ahalik eta oztopo gutxien eragitea bilatu behar da. Araua AEBetan sortu zen EIA/TIA erakundeak bertakoak direlako, 568 zenbakia darama, baina Europara ISO eta IEC-ek egokitu zuten eta 11801 izena eman zioten. Arauak esaten du ezartzen den sistemak gutxienez 10 urte iraun behar duela.
ZER DA?
Kableatu egituratua eraikuntza batean edo batzuetan, sare lokal bat ezartzeko asmoarekin, erabiltzen den kableen ezarpena da. Normalean kablea pare bihurritua da, baina baita zuntz optikoa edo kable ardazkidea.
Sare lokal baterako kable lerroa konplexua izaten da sareak solairu batzuetako edo eraikin batzuetako hedapena duenean. Hori dela eta, ezarriko den sarearen mugak eta ezaugarriak kontutan hartu beharko dira diseinua egiteko orduan:

Sarearen trafikoaren segmentazioa.
Sare segmento bakoitzaren luzera.
Interferentzia elektromagnetikoen presentzia.
Muga hauek kontutan hartuta kableatu egituratuaren ideia oso sinplea da:
Kableak bota eraikinaren solairu guztietan.
Solairu bakoitzaren arteko kableak interkonektatu.
Eraiken bakoitzaren arteko kableak interkonektatu.



Kaltura
Kalturak kode irekiko softwareko lehen plataforma sortu du, zeinak bideoen kudeaketa, sorkuntza, elkarrekintza eta lankidetza egiteko aukera ematen duen. Kaltura plataformak "rich-media"ren funtzionalitate aurreratu eta interaktiboak edozein web-orritan integratzeko aukera ematen du; hala nola argazkien, bideoen eta audioen bilaketa, igoera, inportazioa, edizioa, anotazioa, nahastea eta zatiketa.
Plataformak lankidetzarako funtzionalitateak ere baditu, non erabiltzaile taldeei aukera ematen dien elkarrekin sortzeko, editoreei aukera ematen dien eduki berrerabilgarria atzitzeko eta kudeatzeko Kaltura Networken bidez eta baita video advertising, editing profesional eta DVD printing bideo-zerbitzuen bildumak erabiltzeko ere.
Kalturaren kode irekia doakoa da eta erabilgarri dago web-diseinatzaileentzat, bai plataformaren hedapenen sorkuntzarako tresneria moduan, bai hedapen-pakete gisa edo CMS-an, blogging lekuetan eta Drupal,Wordpress eta Mediawiki gisako lankidetza-plataformetan erabiltzeko prest dauden plug-in gisa.
2006an sortua, Kalturaren aholkularitza eta kudeaketa taldearen partaide dira publizitate eta marketin[erreferentzia behar] arloko exekutiboak, eta baita open source alorrean eta arlo teknologikoan adituak diren enpresariak ere, ICQ-ren, Cyota-ren eta Destinator Technologies-en sortzailetariko batzuk, kasu. 2007ko merkaturatze publikoaren ondoren, zenbait sari eta aipamen irabazi ditu Kalturak New York-en, TechCrunch40 People’s Choice award (2007)  saria kasu. 	
2007ko irailaren 18a Mashable video-sharing ‘Open Web” award (2007), TWS ‘top 10’ societa’ 92008), AlwaysOn ‘Global 250’ sociedad’ (2008), Esguire Magazine’s nominazio bat, etorkizun handiko enpresari ’ empresa de Web 3.0’ (2008)



Kaltura - Kode ireki bideo plataforma
Kazetaritza konputazional
Kazetaritza konputazionala ordenagailuen bidez garatutako teknikak kazetaritzaren beharretara aplikatzea aztertzen duen arloa da. Kazetaritzaren behar horiek informazioa jasotzea, antolatzea, txukuntzea, komunikatzea eta zabaltzea izan daitezke, besteak beste, beti ere informazioaren zehaztasuna eta egiazkotasuna mantenduz. Informatikaren parte diren ezagutza arlo ezberdinetako teknikak aplikatu ohi dira; esate baterako, adimen artifiziala, lengoaia naturalen prozesamendua, pertsonalizazioa eta gomendio-sistemak.



Kibi
Kibi Informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Kibibyte batek 1024 byte ditu.

Bit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).
Hala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, mega 220 = 10485761048576 zenbakiaren ordez, giga 230 = 10737418241073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.

1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:


== Erreferentzia lista ==
KISS printzipioa
KISS printzipioa (ingelesez: Keep it Simple, Stupid) sistemak ahal den sinpleenak diseinatzean datza. Espresuki baztertzen du beharrezkoak ez diren elementuak erabiltzea; eta aukera dagoenean, beti errazenaren alde, sinpleenaren alde, egiten du.
Akronimoan agertzen den stupid adjektiboak («ergela», euskaraz) ematen dion zentzu bikoitz eta adar-joleagatik, akronimoaren bestelako azalpenak ere agertu dira ingelesez, Keep It Simple, Short, kasu.
Termino hau 1960ko hamarkadan erabiltzen hasi zen Estatu Batuetan. Euskaraz, sare informatikoen arloko agirietan hasi zen agertzen.


Ockhamen labana
5S



Klik
Informatikan, klika saguaren botoietako bat sakatzea da, erakuslea pantailako puntu jakin batean dagoela. Klik mota zenbait daude, ezker edo eskumako botoiarekin egiten den nahiz sakatzen den aldi kopuruaren arabera.
Klon (informatika)
Informatikan klon bat beste konpainia baten diseinu eta garapenetan oinarritzen den konputazio sistema bat da, modeloarekin %100aren bateragarritasun bat izateko egina. Alderantzizko ingeniaritzaren prozesuen bitartez eraikitzen eta diseinatzen direnez klonak, ikerketaren eta garapenaren kostuak ez dira kontuan hartzen, beraz ekonomikoagoak dira eta modeloak prezio askoz baxuagoetan saltzen dira. Klonak marka desberdinen konbinazioak dira, eta munduko erabiltzaileen ia %80ak klonen bat erabiltzen du.

Terminoaren gaurkotasuna - lehia
Gaur egun, marka handiek beren negozio estrategia aldatu dute lehia eta sektore komertzialaren galtzearen ondorioz, IBM, HP bezalako konpainia handiak beren ikuspegia Zerbitzuetara zuzentzen ari dira eta alde batera utzi dute bitartekoen hardwarearen manufaktura. ikus:Azpikontratazioa

Bibliografia
En America Latina, Mexico, Brasil, Costa Rica - Industria del Hardware Telecom & Computadoras, por Estudio Cepal - Naciones Unidas



Kode ireki
Kode irekia modu askean banatu eta garatu den softwarea definitzen duen terminoa da. Kode irekiak orientazio handiago du partekatzeko onura praktikoetara software libreak azpimarratzen duen aspektu moral edota filosofikoen baino.

Historia
Haren erabilera 1998an jaio zen lehen aldiz software librearen komunitatearen erabiltzaileren batzuen eskutik, sofware librearen ingelesezko izen original anbiguoa (free software) ordezteko saio gisa . « Free » ingelesean bi esanahi desberdin ditu testuinguruaren arabera: doakotasuna eta askatasuna. Hori dela eta, kasu honetan, "irakurri, aldatu eta doan birbanatu ahal dugun softwarea (doako softwarea) eta, gainera, software librea, askatasunaren adieraren arabera.
Batzuentzat terminoa ez zen egokia ordezteko jadanik tradizionala zen free software' terminoa', askatasunaren kontzeptua kentzen zuen eta, sarri doakotasun sinplearekin nahasia. Hala ere,  kode ireki terminoa anbibalentea izatean jarraitu du, gaur egun erabiltzen baita software librea eskaintzen ez duten programatzaileen aldetik baina, bai ordea, programen iturburu kodea haren berraztertze edo aldaketa  aurretik baimendua haren pare akademikoen aldetik'.
Horrelako anbiguotasunik ez agoenez beste hizkuntzatan  software libre terminoa egokia da aldaketak, erabilera eta banaketa erabat librea eskaintzen duten programei erreferentzia egiteko, aipatutako askatasunak etorkizunean ez aldatzea arau inplizitupean beti Are gehiago, ingelesean ere "libre software" terminoa erabiltzen da anbiguotasun semantikoak saihesteko.
"Itzulpen hertsiki literal" baten ikuspuntutik " Iturburu kodea" aztertu ahal izatea da "kode irekiaren" esanahi testuala, interpretatu ahal dena termino malguago eta ahulago "software librearena" baino'. Hala ere, mugimendu biek lizentzien multzo bera onartzen dute eta oinarri baliokideak mantentzen dituzte.
Hala ere, bereizi behar dira "kode irekiko programak, erabiltzaileei hobetzeko askatasuna ematen dietenak, iturburu-kode eskuragarri baino ez duten programetatik, erabileraren edo aldaketaren gaineko murrizketekin.
Gaur egun kode irekia softwarearen inguruko mugimendu berri bat definitzeko erabiltzen da (Open Source Initiative), software librearen mugimendutik diferentea, ikuspuntu filosofikotik bateraezina azken honekin, eta guztiz baliokidea ikuspuntu praktikotik, benetan, mugimendu biek batera lan egiten baitute proiektuen garapen praktikoan.
Kode irekia kontzeptuaren azpiko ideia sinplea da: programatzaileek (Interneten) programa baten iturburu-kodea Irakurri, aldatu eta birbanatu ahal dutenean, programa bilakatzen, garatzen da eta hobetzen doa. Erabiltzaileek haren beharretara egokitzen dituzte, erroreak zuzentzen dituzte abiadura harrigarrian, software konbentzional edo itxiaren garapenean aplikatutakoan baino, emaitza gisa software hobe baten ekoizpena eskainiz.

Ideia baten kronologia
1983ko irailaren 27an: Richard Stallmanek GNU proiektua abiatzen du.
1991ko abuztuaren 25an: Linus Torvaldsek mezu bat argitaratzen du comp.os.minix  USENET berri-taldean garatzean ari den Unix motako kernel berriari buruz (Linux).
1998ko urtarrilaren 22an:  Netscapek  Navigatorren "iturburu kodea" askatuko duela iragartzen du.
1998ko otsailaren 3an: Palo Altoko bileran "open source" terminoa sortu egiten da eta hurrengo asteetan  Bruce Perensek eta Eric S. Raymondek opensource.org abiatzen dute.
1998ko martxoaren 31an:  Navigatorren kodea jadanik librea dago: ordu batzuetan, programaren hobekuntzek sarea hartzen dute.
1998ko maiatzaren 7an:  Corel Corporationek Netwinder-en berri ematen du, GNU/Linux pean dabilen ordenagailu ekonomiko bat.
1998ko maiatzaren 11an: Corelek Wordperfect eta bulegotikaren haren gainerako programak GNU/Linux-era egokitzeko haren planen berri ematen du.
1998ko maiatzaren 28an: Sun Microsystems eta Adaptec  Linux International-era elkartzen dira, ekipoen eta sistema eragileen saltzaile handietan lehenak horretan.
1998ko uztailako 13-17: Oraclek eta Informixek haren datu-baseak GNU/Linux-era konektatuko direla iragartzen dute.
1998ko abuztuaren 10an: Sun Microsystemsek Solaris eskaintzen die gizabanako erabiltzaileei eta hezkuntza instituzioei edo irabazi asmorik gabekoei.
1998ko azaroaren 1ean : Halloween Documents izenekoak argitaratzen dira: Microsoften planak GNU/Linux-en eta kode irekiko beste proiektu batzuen kontra.
1998ko abenduaren 16an: IDG-k berri ematen du GNU/Linux-en merkatu-kuota %212 handitu zela 1998an.
1999ko martxoko 1-5: LinuxWorld Conference and Expo: GNU/Linux-en gaineko lehen erakusketa.  HP, IBM eta  SAP-k marka komertzialen babesa abiatzen dute.
1999ko martxoaren 15an: Applek Darwin abiatzen du kode irekiko lizentziarekin.
1999ko ekainaren 4an: Microsoftek baieztatzen du Linuxek gehiago saltzen duela  Windows 98 baino azalera handietan.1998 eta 2000 artean hazkunde handia nabaritu zen GNU/Linux-ren ospean eta "kode irekiko softwarearen aldeko" enpresen eraketan. Mugimenduak ere softwarearen industria nagusiaren arreta harrapatu zuen, kode irekiko softwarea softwarearen konpainia kontsolidatuen eskaintzetara eramanez, Sun Microsystems Starofficerekin eta IBM OpenAFSekin adibidez.

"Kode irekiko" mugimendua
Kode irekiaren ideia ondoko premisan zentratzen da: kodea partekatzean, lortutako programak kalitate hobea edukitzera jotzen du software jabedunarena baino; ikuspuntu teknikoa da. Bestalde, software libreak joera filosofikoak ditu eta moralak ere: software jabeduna, partekatu ezin denez, ''ez-etikoa" da, gizakien artean partekatzen debekatzea sen onaren aurka doanez.
Software libreak bezala kode irekaki edo open source-ak betebehar batzuk dituPrograma bat mugimendu honen barruan kokatu ahal izateko:

Birbanatze librea: softwareak erregalatu edo saldu daiteke libreki.
Iturburu-kodea: iturburu-kodea barneratua egon behar da, edo libreki eskuratu.
Lan deribatuak: aldaketen birbanatze baimenduta.
Egilearen iturburu-kodearen osotasuna: lizentziek eskatu ahal dute aldaketak birbanatu daitezen bakarrik adabaki gisa.
Pertsonen edo taldeen bereizketarik gabe: inor ezin da kanpoan utzi.
Ekimen areen bereizketarik gabe: erabiltzaile komertzialek ezin dira baztertu.
Lizentziaren banaketa: programa jasotzen duten guztiei eskubide berberak aplikatu behar zaizkie
Lizentziak ezin du produktu baten berariazkoa izan: programa ezin da bakarrik lizentziatu banaketa handiago baten parte gisak.
Lizentziak ezin du murriztu beste software bat: lizentziak ezin du behartu software irekiarekin banatzen den beste software bat kode irekikoa izatera.
Lizentziak teknologikoki neutrala izan behar du: lizentziaren onarpena ez da eskatu behar saguaren klik batez edo softwarearen euskarriaren menpeko beste berariazko forma batez.Dekalogo hau bateragarria da software librearen lau askatasunekin.



Software librea
Software jabeduna
Kode irekiko hardwarea


Open Source Initiative
Traducción al español de Open Source Definition
Crítica de la FSF al término código abierto (open source)
Observatorio Nacional del Software de Fuentes Abiertas
Konputagailu arkitektura
Konputagailu arkitektura konputagailu baten oinarrizko egitura eta eragiketarako diseinua da. Eskakizunen deskribapen funtzionala da eta osagaien diseinuen implementazioa, PUZ-arena bereziki.
Beste honetara ere definizitzen da: hardware osagaiak elkarlotzeko modua, funtzionaltasun, errendimendu eta kostu eskakizunen arabera.

Ikus,Gainera
PUZa
Hardware
Konputagailua
Multiataza
Multierabiltzaile
Multiprozesaketa
Sistema eragile



Konputagailuz sortutako irudi
Konputagailuz sortutako irudia edota CGI (ingelesez Computer-generated imagery) irudi digitalak sortzeko konputagailuz egindako irudi grafikoen aplikazioa da, edo zehazkiago esanda, konputazio grafiko edo hiru dimentsioetako grafikoez bidez. Infografia izendapena ere batzuetan «konputagailuz sortutako irudiaren» sinonimotzat erabiltzen da.
Gaur egungo eremu askotan erabiltzen den aplikazioa da, esate baterako, zinema, telebista, marrazki bizidunak, iragarkiak, hedabideak, bideojokoak, eta abar.


Blender (software).



Konputazio
Informatikan, konputazioa informazioaren prozesamenduan egiten den edonolako kalkulua da, adiera zabalean. Konputazio metodologia zenbait bereizten dira: besteak beste, konputazio sekuentziala eta konputazio paraleloa, alde batetik; eta konputazio analogikoa eta konputazio digitala.
Konputazio banatua
Konputazio banatua konputazio masiboko arazoak ebazteko eredu bat da. Eredu honek ordenagailu kopuru handia erabiltzen du Klusterretan antolatuta eta telekomunikazio-azpiegitura banatu baten barruan. Sistema banatua sistema bat da non osagaiak leku ezberdinetan aurkitzen diren ordenagailu-sare baten. Horiek komunikatu eta koordinatzen dituzte bere ekintzak elkarren artean mezuen bitartez.

Sistema banatuak
Sistema banatua sistema bat da non ordenagailu kopuru bat fisikoki leku ezberdinetan aurkitzen den; ordenagailuak beraien artean konektatuta daude komunikazio-sare baten bitartez. Makina bakoitzak bere hardwarea eta software ditu, eta programatzaileak sistema bakar gisa hautematen ditu. Programatzaileak urrutiko software-osagaiak(objektuak) atzitzen ditu, era lokalean egingo balu bezala, middleware bat erabiltzen duten konputagailu talde baten; (RPC) eta SOAP nabarmenak dira, helburu bat lortzeko.
Sistema banatuak fidagarriak izan behar dira, sistemako osagai bat hautsi egiten bada, beste osagai bat aurrekoa ordezkatzeko gai izan behar da. Horri hutsegiteekiko tolerantzia deritzo.
Sistema banatuak tamaina askotakoak izan daiteke, dozenaka ostalari (sare lokala), ehunaka host (Metropoli.eremuko sare), edo milaka, nahiz milioika ostalari(Internet). Horri eskalagarritasun deritzo.

Ezaugarriak
Erabiltzaileentzako lana izan behar da Sistema Zentralizatu baten antzekoa.
Barne-segurtasuna sistema banatuan.
Hainbat konputagailutan exekutatzen da.
Sistema eragile beraren hainbat kopia ditu, edo zerbitzu berak ematen dituzten sistema eragile ezberdinenak.
Lan-ingurune erosoa.
Sareen (LAN, MAN, WAN eta abarren) menpe.
Konektatutako gailuen arteko bateragarritasuna.
Gardentasuna (atzipenean sistema bakar bat gisa agertzea, nahiz eta hainbat ekipo egon atzean).
Gailuen arteko elkarrekintza.
Erabiltzaile eta sistema eragile ezberdinen arteko bateragarritasuna.

Helburua
Konputazio banatua diseinatu da super-konputagailurik ahaltsuenek ebatzi ezin dituzten problemarik handienak ebazteko, arazo txikiagoetan lan egiteko aukera mantenduz. Beraz, sare-konputazioa naturalki ingurune multierabiltzaile bat da; horregatik, baimenak kudeatzeko teknika seguruak ezinbestekoak dira urrutiko erabiltzaile bat baimendu baino lehen sistema informatikoak kontrolatzeko.

Ziklo erredundanteduneko konputazioa
Konputazio-eredu hau, zonbi konputazio izenez ere ezagutua, Seti@Home motatako aplikazioetan erabilia da. Funtzionamendua honetan datza: zerbitzari batek edo zerbitzari multzo batek bolondres diren ordenagailuen talde baten eskuetan uzten du prozesatu beharreko lana, haiek erabili barik duten konputazio-ahalmena erabiltzeko. Funtsean, gure ordenagailua piztuta dagoenean, baina erabili gabe, hark duen konputazio-ahalmena ez da aprobetxatzen. Hala, gure ordenagailuak aprobetxatzen du era honetako konputazioa, guk erabiltzen ez dugunean, bere konputazio-ahalmen maximoa aprobetxatzeko.

Clustering
Superordenagailuak sortzeko beste modu bat  clustering da. Klusterra edo ordenagailu mordoa kostu baxuko hainbat ordenagailuz osatutako sistema bat da, non ordenagailuak abiadura handiko sare baten (gigabiteko zuntz optikoa) eta ordenagailuen arteko lan-kargaren banaketaz arduratzen den software baten bitartez konektatuta dauden. Normalean, sistema horiek datuak gordetzeko gune bakarra dute. Klusterrek erredundanteak izatearen abantaila daukate; hau da, lehenengoak erari egiten bada, bigarrenak martxan jarriko da.

Grid
Grid konputazioa edo sare-konputazioa paradigma berri bat da konputazio banatuan, non konputagailu kopuru mugagabe baten baliabide guztiak superordenagailu bakar bat gisa tratatzen diren era gardenean.
Konputagailuak ez daude era sendoan konektatuta, hau da, ez dute zertan leku berean egon. Adibide moduan SETI@Home proiektua erabili daiteke, non mundu osoan zehar dauden konputagailuak erabiltzen diren bizi estralurtarra bilatzeko.

Segurtasuna
Segurtasuna delikatua da hemen, zeren era honetako konputazioan konexioak ez dira lokalak, urrutikoak baizik, beraz, arazoak gerta daitezke nodo baten atzipena kontrolatzeko. DoS eraso baterako aprobetxatu daiteke hori, baina sareak ez du bertan behera utziko bere funtzionamendua. Horixe da grid sareen abantaila bat.



Konputazio kuantiko
Konputagailu kuantikoak edo ordenagailu kuantikoak konputazio kuantikoan oinarritzen diren ordenagailuak dira. Honek esan nahi du ohiko konputagailuek ez bezala qbit-ekin lan egiten dutela, eta ez bitekin.
Qbit-ek 3 egoera logiko izan ditzakete, ohiko bit-ak dituen 0 eta 1 eta hirugarren kasu berezi bat, 0 eta 1 aldi berean dituen kasua. Fisika kuantikoak dioenez bi posizioak batera eduki ditzakegu ‘superpotentzia’ deritzon fenomeno batean. Hirugarren egoera honetaz gain, konputagailu kuantikoek ate logiko bereziagoak eta batez ere algoritmo berrien inplementazioa ahalbidetzen dute.

Historia eta hastapenak
Teknologiaren historian zehar, gizakia beti saiatu da konputagailuen elementuak ahalik eta txikien egiten, modu horretan konputazio prozesua azkartu egiten baita. Gaur egun, txikitze honen muga fisikoa nanometroen eskalan ezarri da eta dagoeneko 7nm-ko transistoreak fabrikatzen ari gara.

1985-an, David Deutsch ingeniariak lehen konputagailu kuantiko unibertsala deskribatu zuen, honen ezaugarrien artean edozein algoritmo kuantiko gauzatzeko ahalmena izendatu zuelarik.1993-an Charles Benett-ek teletransporte kuantikoari buruz hitz egin zuen Hau izango zen, hain zuzen ere, komunikazio kuantikoaren garapenarentzako lehen urratsa.1996-ean Lov Grover-ek “Groverren algoritmoa” garatu zuen, edozein bilaketa gauzatzeko gai zena (ez oso azkar) eta eraginkortasun handiarekin lan egiten zuena.1998-an lehen qbit-a garatu zen Massachusetts-eko teknologia institutuan, aminoazido disoluzio batetik abiatuz. Urte berean 2 eta 3 qbit-eko makinak jarri ziren martxan.2005-an lehen qbyte-a eraiki zen Austrian, ioi tranpen bidez zortzi qbit bateratuz.2011-n D-Wave Systems enpresak lehen konputagailu kuantikoa saldu zuen, bere prezioa hamar milioi dolarrekoa izan zelarik.2012-an IBM enpresa qbit-etan oinarritutako lehen txip-ak eraikitzen hasi zen. Garatzaileen arabera, 14 bat urte barru txip hauek komertzializatuak izango dira eta edozeinek izango du hauek erabiltzeko aukera.

Aplikazioak
Aplikazio interesgarrienetako batek kriptografiarekin du zerikusia. Gaur egungo kriptografian, metodo erabiliena ehunaka digituko bi zenbaki lehen biderkatzearena da. Zenbaki hori bakarrik jakinda ezin daiteke bi zenbaki hauetako bat lortu gaur egungo ordenagailuekin, baina ordenagailu kuantikoekin, aldiz, bai. Aplikazio hau erakundeentzat oso interesgarria izan daiteke, historian zehar izan dira momentuak non zenbaki klabeak filtratu egin diren, hauek jakin gabe.
Beste aplikazio interesgarri bat objektuetan dauden materialen analisia gauzatzea da, ideia konplexua da azaltzeko baina garbi esan daitekeena da hauek konpaktuak izatea lortu ezkero gaur egungoak baina askoz eraginkorragoak diren detektoreak lortuko genituzkeela.





Kontsulta lengoaia
kontsulta-lengoaia hizkuntza informatiko bat da eta datu-baseetan eta informazioaren sistemetan erabiltzen da kontsultak egiteko.
kontsulta-lengoaiak  Datu-base kontsulta-lengoai edo informazio berreskuratze galdeketa-lengoai azpi-multzoetan sailka daitezke. hona adibide batzuk:

.QL Objektuei orientatutako galdeketa-lengoaia bat da eta datu-basea erlazional kontsultatzeko balio du;
Common Query Language ( CQL) Kontsultak informazioaren berreskuratze sistementzat web indizeak adierazi lengoaia formal bat edo katalogo bibliografikoak.
CODASYL;
D benetako datu-base erlazionalak administratzeko sistementzat galdeketa-lengoaia bat da (truly relational database management systems - TRDBMS);
DMX datu-meatzaritzaren modeloentzat lengoaia bat da;
Datalog datu-base deduktiboentzat galdeketa-lengoaia bat da ;
ERROL (Entity Relationship Role Oriented Language) entitate-erlazio ereduaren gaineko galdeketa-lengoaia bat da, datu-base erlazionalentzat diseinatua bereziki;
Gellish English Gellish English datu-baseetan ,elkarrizketentzat ( erantzun, eskakizunak), Informazio zein ezaguera modelatzearentzat eta kontsultentzat erabiltzen den hizkuntza bat da;
ISBL PRTV PRTVentzako galdeketa-lengoaia da, datu-baseen administrazio-sistema berrienetako bat;
LDAP TCP/IP-ren gaineanexekutatzen diren direktorio-zerbitzuak kontsultatzeko eta aldatzeko aplikazioaren protokolo bat da.
MQL kimioinformatikaren galdeketa-lengoaia bat, azpiegitura bilaketentzat zenbakizko propietateak zein nominalak baimentzen dituena
MDX OLAP OLAPdatu-baseentzat galdeketa-lengoaia bat da;
OQL objektuen galdeketa-lengoaia bat da;
OCL ( Object Constraint Language - objektuen murrizte hizkuntza). Izen hori izan arren, OCL objektuen galdeketa-lengoaia eta OMG estandar bat ere bada.
Opath,  WinFS biltegiak kontsultatzean erabiltzeko pentsatua izan zen;
Poliqarp Query Language (PQL) oharrekin diren testuak analizatzeko bereziki diseinatutako galdeketa-lengoaia. Poliqarpen bilatzaile motorrean erabilia; 
QUEL datu-base erlazionaletara atzipenaren hizkuntza bat da, SQL-ren oso antzekoa;
SMARTS(Smiles arbitrary target specification) kimioinformatikaren estandarra da azpiegituren bilaketentzat;
SPARQL RDF grafoentzat galdeketa-lengoaia bat da;
SQLoso galdeketa-lengoaia ezaguna da datu-base erlazionaletan;
Suprtool lengoaia Suprtool-entzako galdeketa-lengoaia bat da.Image/SQL / (TurboIMAGE) EtaOracle datu-baseetatik datuak eskuratzeko atzipen programa bat da SuprTool
TMQL (Topic Map Query Language) Topic Mapsentzat galdeketa-lengoaia bat da;
Xquery galdeketa-lengoaia bat da XML datu iturburuentzat;



SQL
datu-base
Programazio paradigma
Hizkuntza informatikoa


SQL tutoriala, W3C schools ( Ingelesez)
Tutorial de SQL, 1Keydata
SPARQL Query language (ingelesez)
Kimmo Koskenniemi
Kimmo Koskenniemi irakasle finlandiarra fonologia eta morfologia konputazionaletan erabiltzen den Bi Mailako Ereduaren asmatzailea da. 1980eko hamarkadaren hasieran sortu zuen Bi Mailako Morfologiaren eredua eta horixe izan zen euskarazko zuzentzaile ortografikoa (Xuxen) sortzeko erabili zen programa informatiko nagusia.

Bibliografia
(Ingelesez) Two-level morphology: a general computational model for word-form recognition and production. Koskenniemi, Kimmo 1983 Publications (Helsingin yliopisto. Yleisen kieliteteen laitos 11)
(Ingelesez) Automatic morphological analysis of Basque. I Alegria, X Artola, K Sarasola, M Urkia. Literary and Linguistic Computing 11 (4), 193.
Morfologia Konputazionala. Euskararen morfologiaren deskribapena. Alegria I., Urkia M. 2002 Udako Euskal Unibertsitatea - UEU. ISBN: 84-8438-034-3


Kanpo-loturak
(Ingelesez) Koskenniemiren webgunea Helsinkiko Unibertsitatekoan
(Ingelesez) Koskenniemi, Kimmo, Two-level Morphology: A General Computational Model for Word-Form Recognition and Production, Publications, No. 11, 160 pages, University of Helsinki, Department of General Linguistics (1983). (Jaitsi daiteke erabilera pertsonalerako .)
(Ingelesez) Kimmo Koskenniemi’s first 60 years Fred Karlsson, 2007.
(Ingelesez) Twenty-Five Years of Finite-State Morphology CSLI Publications. Stanford. 2007
Xuxen, Kimmo Koskeniemmi eta FMNLSP2012 albistea Ixa taldearen blogean. 2012
Kurtsore
Kurtsorea Informatikan, pantailan ageri den adierazle berezi bat da, kliska egiten duen marra edo laukizuzen itxurakoa, eta tekleatzen diren karaktereak non ageriko diren adierazten duena. Beste batzuetan, erabiltzailearen interfaze grafikoetan adibidez, marra bertikalean agertzen da, eta dokumentuan grafiko edo testuak non itsatsiko diren adierazten du; txertatze puntua deritzo horri. Horrez gainera, datuak sartzeko erabiltzen den arkatz optiko edo erakusleari ere kurtsore deritzo, eta sagua darabilten aplikazio edo sistema eragileetan, baita sagua mugitzearekin batera pantailan lekuz aldatzen den gezi edo bestelako ikurrari ere.





KZgune
KZguneak herritarren esku Interneten nabigatzen ikasteko instalazioak jartzen dituzten Euskal Autonomia Erkidegoko zentro publikoak dira. KZguneetan eskaintzen diren zerbitzuak doakoak dira.
KZguneen sarea 2001ean sortu zuen Eusko Jaurlaritzak, "Euskadi Informazioaren Gizartean Plana 2002-2005 (EIGP)"-ren barnean; Plan honen helburua EAE Informazioaren Gizartean sartzea zen. EIGPren iraunaldia amaitu zenean, Eusko Jaurlaritzak gizartean teknologia berrien erabilera sustatzen ahalegintzen saiatu zen, horretarako bigarren plan bat aurkeztuz: EIGP 2010 (Euskadiko Agenda Digitala).
KZguneak udaletxeek eskaintzen dituzte eta bertako ekipamendua Eusko Jaurlaritzak hornitzen du.

Zerbitzuak
Zerbitzu aipagarrienak honakoak dira:

Sarean ibiltzeko ordenagailuen azpiegitura
E-mail kontuak
Interneten nabigatzen ikasteko 10-20 orduko ikastaroak
On-line ikastaroak
Interneti buruzko ikastaro aurreratuak
Elkarteentzako web orrien diseinua
Erabiltzaileei arreta eskainiko dieten profesionalak

Zenbakiak
Dagoeneko proiektuaren 3 helburu lortu dira:

15 urtetik gorako euskal biztanleen %10 erregistratutako erabiltzaile izatea
15 urtetik gorako euskal biztanleen %4 Interneten ibiltzeko hezitzea
EAEko udalerri guztietan egotea2008ko urriaren 23an:

290.000 erabiltzaile erregistratuta
118.771 partehartzaile Interneten oinarrizko-prestakuntzako ikastaroetan
37.000 partehartzaile ikastaro aurreratuetan
2.700 ordenagailu
276 KZgune
250 herri KZgunearekin
109 profesional

Ikastaroak
Interneten oinarrizko-prestakuntza:

Internet KZgunea
NagusiWeb: 55 urtetik gorakoentzat
EmaWeb: emakumeentzatGaien araberakoak:

Zerbitzuak
Segurtasuna
Aisia
Etxea eta familia
Enpresa
...

ISO 9001-2000
AENOR erakundeak, Espainiako Normalizazio eta Zertifikazio Erakundeak, KZguneen sareari ISO 9001-2000 kalitate-ziurtagiria berronetsi dio. Honela, 2002. urtetik aurrerako KZguneen sareko kudeaketa eta hobekuntza bermatzen da.
AENORek oso positiboki baloratzen du KZguneen erabiltzeen gogobetetasuna (5 puntutik 4,7), gauzatutako inkesten bidez lortu dena.


KZgunea webgune ofiziala.
LAMP
LAMP akronimoak webguneak edo zerbitzari dinamikoak esfortzu gutxirekin konfiguratzeko soluzio global bati egiten dio erreferentzia, zeinak hainbat software-azpisistema dituen.
LAMP soluzioetan hurrengo teknologiak biltzen dira:

Linux sistema operatiboa; hainbat kasutan, LDAPri ere egin diezaioke erreferentzia.
Apache, web zerbitzaria;
MySQL / MariaDB, datu-baseak kudeatzeko sistema;
Perl, PHP, edo Python programazio-lengoaiak.Teknologia hauen konbinazioa batez ere web zerbitzari baten azpiegitura definitzeko erabiltzen da, garapenerako programazio paradigma bat erabiliz.
Nahiz eta kode irekiko programa hauek jatorriz elkarren artean lan egiteko diseinatuak ez izan, konbinazioa ezagun egin zen bere eskuratze-kostu baxuagatik eta osagaien nonahikotasunagatik (Linux banaketa gehienekin aurreinstalatuta datoz).
Elkarrekin erabiltzen direnean, aplikazio zerbitzariak eskaintzen dituzten soluzio-multzo bat osatzen dute.
O'Reilly argitaletxeko Dale Dougherty editoreak dezente sustatu zuen, David Axmark eta Monty Widenus MySQL garatzaileen iradokizunei jarraiki. Software librearen alorrean O'Reilly argitaletxeak duen eraginak terminoa azkar eta nonahi hedatzea ekarri zuen.

Softwarea
GNU/Linux
Linux sistema eragileentzako nukleo librea da, Unix motatakoa.

Apache HTTP zerbitzaria
HTTP Apache web zerbitzari libre eta kode irekikoa da; erabilerari dagokionez, ezagunena
Izan ere, beste web-zerbitzari batzuk diseinatzeko eta ebaluatzeko erreferentzia-plataforma da.

MySQL
MySQL Datu-baseen kudeaketarako erlazio-sistema bat da, SQL erabiltzen duena, hari eta erabiltzaile anitzekoa, milioi bat instalazio baino gehiago dituena.

PHP
PHP ("PHP: Hypertext Preprocessor" akronimo errekurtsibotik datorrena) programazio-lengoai bat da, webgune dinamikoak sortzeko diseinatuta dagoena. Zerbitzariaren aldean dauden aplikazioetan erabiltzen da PHP, komando-lerro interfaze batetik edo idazmahaiko aplikazio gisa ere erabili daitekeen arren.

Aldaerak eta alternatibak
Batzuetan, Perl edo Python hizkuntzek PHP ordezkatzen dute, baina akronimoa berdin mantentzen da. Garatzaile batzuek nahiago dute M hizkia HTTP Apache zerbitzariaren moduluez jarduteko erabili (esaterako, mod_perl edo mod_python), eta "P" hizkia PostgreSQLaz jarduteko utzi, "M" eta "P" hizkien funtzioa alderantzikatuz. Batzuetan, aldiz, "LAMR" akronimoa Ruby on Rails adierazteko erabiltzen da, PHPren ordez.
Azken erabilera honen aldaera batek "M" hizkiaz Middlewarea izendatzen du (Ruby, Perl, Python eta abar barne), eta "P" hizkiaz, berriz, PostgreSQL.
Beste soluzio batzuek Apple Inc. enpresaren WebObjects bezalako garapen-inguruneak barne hartzen dituzte, baita JavaEE, Grails edo Microsoften Microsoft .NET arkitektura ere.
Era bertsuan, batzuetan "L" hizkia "M" batek ordezkatzen du (Mac OS X adierazteko), "D" batek (Darwin BSD adierazteko), edo baita "W" batek ere (Microsoft Windows adierazteko).


WAMP
XAMPP
MAMP
Appserv
Zerbitzari



(Ingelesez) LAMP zerbitzaria Ubuntu Linux-en instalatzeko argibideak
League for Programming Freedom
League for Programming Freedom (LPF; euskaraz Programazioan askatasunaren aldeko liga) 1989an sortu zuen Richard Stallman-ek, software librearen garatzaileak bateratzeko, hala nola software jabedunarenak ere, software patenteen eta egile eskubideen esparruaren hedatzea borrokatzeko fundatu zuten. Haren logoa diskete bat eta zinta txirrika bat sostengatzen dituen Askatasunaren Estatua da.
Beste ekimen batzuen artean, ligak "Burn all GIFs" kanpainia hasi zuen (GIF guztiak erre itzazue), CompuServek erabilitako bere LZW konpresioaren patenteak indartzea bilatzen zuen Unisysen ekintzen aurka, aipatuko formatu grafikoa sortzerakoan.
Ligaren eraketan eragin handiena izan zuten gertaerak, Apple Inc.-ek Microsoften kontra bere ordenagailuen interfaze grafikoen itxura eta portaerari buruz ((look and feel)) egile-eskubideen balizko haustearen demandak izan ziren. Epaiketa amaitu eta gero, liga jarduerarik gabe geratu zen, gero softwarearen patenteen erabileragatik geroz eta gehiago kezkatzen zirenek berpiztua izateko.


Sitio web oficial de la LPF
Historia de la LPF
Lengoaia informatiko
Lengoaia informatiko bat ordenagailuek erabiltzen duten hizkuntza bat da, edo horiekin lotuta dagoena. Askotan, termino hau programazio-lengoaiaren sinonimo gisa erabiltzen da, baina hizkuntza informatiko batek ez da programazio-lengoaia bat izan behar beti.
Adibidez, HTML bezalako markatze-lengoaia bat ez da programazio-lengoaia bat, baina bai lengoaia informatiko bat.
Oro har, beste edozein hizkuntza gisa, lengoaia informatiko bat sortzen da zerbaiten informazio bat ordenagailuan oinarrituta norbaiti transmititu behar zaionean.
Programazio-lengoaia programatzaileek erabiltzen duten euskarria da programa bat sortzeko; markatze-lengoaia bat euskarria da ordenagailu bati formatua edo dokumentu baten egitura deskribatzeko.

Adibideak
Lengoaia informatikoak zenbait klasetan sailkatu ahal dira, ondokoak tarteko.

Programazio-lengoaiak
Espezifikazio-lengoaiak
Kontsultarako lengoaiak, SQL edo XQuery bezalakoak
Markaketa lengoaiak, XML edo HTML bezala.
Eraldatze-lengoaia, XSLT bezala
Komunikazio-protokoloa, HTTP do FTP bezala
Soinu-lengoaia, soinuak sortzekoa.
Lengoaia grafikoa, irudiak eta marrazkiak sortzekoa.
Sasikodea



Lerro-jauzi
Informatikan lerro-jauzia (LF, "line feed") ASCII, Unicode edo EBCDIC kodifikazioen kontrol-karaktereetako bat da. Tekla honek, inprimagailu edo pantaila batek kurtsorea hurrengo lerroan jar dezan ahalbidetzen du. Normalean orga-itzulerarekin (CR) batera erabiltzen da; honek lerroaren lehenengo posizioan jartzen du kurtsorea.

Adierazpidea
Unicode eta ASCII kodifikazioetan, orga-itzulera 10 karaktare hamartarrarekin adierazten da (0A hamaseitarrra).
Unixen lerro-jauziari lerro berria deritzo, C programazio lengoaian \n adierazten da eta Visual Basicen vbNewline.
HTMLn berriz, orga-itzulerak eta lerro-jauziak zuriune batekin adierazten dira.


Orga-itzulera
Lerrokatzaile
Lerrokatzaileak programak dira, bi hizkuntza diferentetan dauden material testualetik hizkuntza bateko zati txikiak estekatzen dituzte beste hizkuntzakoekin, itzulpen memoriak sortzeko edo elikatzeko helburuarekin. Tresna hauek normalean itzulpen lagunduko sistemetan integratuta egoten dira.
Bi tresna oso erabiliak honetarako dira: Winalign (Trados-ena) eta +Align(Wordfast-ena).


Itzulpen lagunduko sistemak
Hizkuntzalaritza konputazionala
Hizkuntzaren ingeniaritza



Lizentzia Publiko Komuna
Informatikan,  Lizentzia Publiko Komuna edo  LPK (Ingelesez: Common Public License edo  CPL) software libreko/kode irekiko softwareko lizentzia bat da IBMk bere softwarearentzat argitaratua. Free Software Foundationek eta Open Source Initiativek CPL-ren lizentziaren terminoak onartu dituzte.
Open Source Initiativek lizentzia publiko komuna zaharkitutzat jotzen du eta EPL lizentzia erabiltzeko hobetsi du lizentzia hau ordezteko.
CPL-ren aitortutako helburua kode irekiko softwarearen elkarlaneko garapena bermatzea eta sustatzea da, aldi berean CPL edukia beste lizentzia batzuen pean, Software jabedun lizentzia pribatibo asko barne hartuz, lizentziatutako softwarean erabiltzeko gaitasuna mantenduz. Eclipse lizentzia (Eclipse Public License, EPL) CPL-ren arinki aldatutako bertsio bat da.
CPL-k Gnu General Public License (GPL) lizentziaren antzekoak diren termino batzuk ditu, baina funtsezko diferentzia batzuk existitzen dira. Antzekotasun bat ordenagailu-programaren bertsio aldatu baten banaketari buruzkoa da: edozein lizentziapean (CPL edo GPL), beharrezkoa da aldatutako programa baten iturburu-kodea besteen eskura egotea.
CPL-k, Gnu Lesser General Public License-k bezala, CPL lizentzia ez duen software lizentziatuari baimentzen dio CPL liburutegi bati lotzea, iturburu-kode lotua lizentziaren jabearen eskura egoteko beharrik gabe.
CPL-k ez dauka GPL-ren bertsio biekin bateragarritasunik, "lege-aukeraren klausula" atal bat duelako 7. atalean, borroka legalak murrizten dituena auzitegi jakin baterako. Bateraezintasun beste iturburu bat copyleft desberdinaren betebeharrak dira.Microsoftek argitaratu du bere Windows Installer Xml tresnen multzoa (WIX), Windows Template Library (WTL) eta FlexWiki Flexwiki motorra CPL lizentziapean Sourceforgeko proiektu gisa.
IBMk, mundu akademikoko zenbait pertsonarekin, CPLpean lizentziatutako coin-OR proiektuak hasi zituen, optimizazioarekin eta analisi operazionalarekin erlazionatutako software askea eta kode irekikoa emateko. Ekimenak  coin-or Fundazioaren sorrera eragin zuen.
Kode irekiko lizentzien kopurua murrizteko, IBMk eta Eclipse Fundazioak, etorkizunean soilik Eclipse Public License erabiltzea erabaki dute, urrats bat izanik lizentzien ugaritzearen murriztapenerantz . Open Source Initiative-k, beraz, lizentzia publiko komuna zaharkitutzat jotzen du eta EPLz ordeztua.



(Ingelesez) Preguntas frecuentes (FAQ) sobre CPL
(Ingelesez) Iniciativa de Licencia CPL Open Source
(Ingelesez) Licencia CPL según IBM
(Ingelesez) Página web de coin-OR
Logika konputazional
Logika konputazionala informatikara aplikatutako  logika matematikoa da. Oro Har, funtsezkoa da honen erabilera zenbait mailatan: zirkuitu konputazionaletan, programazio logikoan eta Algoritmoen analisian eta algoritmoen optimizazioan (aldi baterako baliabideetan eta baliabide espazialetan).

Konputazio zirkuituak
Ordenagailu bateko abstrakzio maila txikiena seinale elektriko ezberdinei erantzuten dieten zirkuitu elektronikoz osatuta dago, logika boolearraren ereduak jarraitzen ditu, hau da, ematen zaion sarrera seinalearen arabera balio bat itzultzen duten ate logikoak. Oso sistema konplexuak osatu daitezke oinarrizko zortzi ate logikoekin : AND, OR, Inverter, bufferra, NAND, NOR, XOR eta XNOR. Hauek denak ikur batez eta balio taula batez adierazten dira. besterik gabe den kokatzen diren leku sarrera posible guztiak eta balio eman esanak konporta itzuliko lukeen balioak lauki bat.
Sistema konputazional guztia, oso konplexua izan arren, hizkuntza bitarra soilik ulertzen duten zirkuitu elektronikoz osatuta dago. Logika konputazionala abstrakzio maila baxuetako sistemak modelatzeaz eta optimizatzeaz arduratzen da.



Mac OS X v10.6
Mac OS X v10.6 Snow Leopard Applen Mac OS X sistema eragilearen zazpigarren bertsioa da. Publikoki 2009ko abuztuak 28an merkaturatu zen. Bere hasierako prezioak 29 €koak izan ziren Leoparden erabileentzat eta 169 €koak Mac Box Seta (Mac OS X Snow Leopard, iLife '09 eta iWork '09 aurreko Mac OS X bat (Tiger) eta Intel prozesagailudun ordenagailu bat zutenentzat. 10.5 Leopard bertsioa baino azkarragoa da eta Apple Storen eskuragarri dago, baita Apple banatzaile baimenduetan ere. Ia ez du aldaketarik eskaintzen diseinu grafikoan.
Bertsio honetan ikus daitezkeen hobekuntzak honakoak dira:

Dockean integratutako exposé berria
Berrikuntza karaktere txinatarretan, horiek sartzeko touchpada erabil daitekeelarik.
Ordu eremuaren aldaketa automatikoa.
Hobekuntzak PDFan dauden testuen aukeraketan.
Agenda (Address Book), Posta elektroniko eta iCal aplikazioetan Microsoft Exchange 2007 zerbitzarietara konektatzeko soporteak.
Instalazio denbora txikiagoak eta disko gogorreko espazioaren erabilera txikiagoa.
64 biteko nukleoen teknologien garapen handiagoaren bidez RAMeko 16 terabite teorikotarako soportea.
Grand Central Dispatch: prozesagailu nukleoanitzen abantailak erabiltzea eta Mac OS Xeko aplikazioen exekuzioa optimizatzea ahalbidetzen duen programazio teknologia paralelo bat.
QuickTime X, egungo codecsetarako soporte optimizatua izango duena.
OpenCL (Open Computing Language): garatzaileei programazio grafikoko unitatea erabilera ez grafikoentzat erabiltzen duten aplikazioak programatzea ahalbidetuko diena.
64 biteko nukleo bat, aplikazioentzat 64 biteko giro oso bat emango duena, 32 biteko soporte batekin batera Macik antzinakoenentzat. Honek, RAM memoriako 16 terabyterainoko gehiengo teoriko bat ahalbidetuko du.



Mach (nukleo)
Mach sistema eragileen inguruko ikerketa (bereziki konputazio banatu eta paraleloan) sustatzeko Carnegie Mellon Universityn garatutako mikrokernel bat da. Mikrokernel baten lehenengo adibideetako bat da, eta oraindik antzeko proiektuak epaitzeko estandarra.
Proiektua Carnegie Mellonen 1985etik 1994ra indarrean egon zen, Mach 3.0n bukatuz. Mach-en inguruko ikerketak beste leku batzuetan jarraitu du; esate baterako, Utah-ko unibertsitateko Mach 4 aipa daiteke. Mach UNIXen BSD bertsioko kernela ordezkatzeko diseinatua izan zen, sistema eragile berri bat diseinatu behar izatea ekiditeko. Gaur egun, badirudi Mach-en inguruko ikerketa bukatu dela, nahiz eta Mach eta bere ondorengoak oraindik erabiltzen diren hainbat sistema eragile komertzialetan: NEXSTEP, OPENSTEP eta, bereziki, Mac OS X. Machen memoria birtuala kudeatzeko sistema erabilia izan da BSDtik eratorritako UNIX sistemetan, FreeBSD bezala.


(Ingelesez) Mach proiektuaren orria
Makina-lengoaia
CPUentzat guztiz internoa eta programatzaileentzat iragangaitza den kodearentzat, ikus mikrokode
Makina-lengoaia makina-kodea idazteko erabiltzen den lengoaia da. Makina-kodea konputagailu-programa bat da, zuzenean prozesatzeko unitate zentralean (PUZean) exekuta daitekena. Agindu bakoitzarekin PUZak eragiketa jakin bat exekutatuko du; adibidez, load bat, jauzi bat edo unitate aritmetiko-logikoaren eragiketa bat, erregisto edo memoriako informazio-unitate batean.Makina-kodea guztiz zenbakizkoa da, ahal den azkarren exekuta dadin prestatua; eta honako hauen maila baxueneko irudikapen gisa ikus daiteke: konpilatu edo mihiztatutako konputagailu-programarena, edo primitiboa eta hardwarearen mendekoa den programazio-lengoaiarena. Konputagailu-programak zuzenean idatz daitezke makina-lengoaian, baina lan unagarria da, eta erraza da erroreak gauzatzea bit bakoitza eta zenbakizko helbideak eta konstanteak eskuz kalkulatu behar direnean. Horregatik, orokorrean, programak ez dira zuzenean makina-lengoaian idazten, baina lengoaia hori bai erabil daitekeela behe-mailako arazketan, programen adabatzeetan, eta mihiztadura-lengoaiaren desmuntatzean.

Goi-mailako lengoaia, mihiztadura-lengoaia vs. makina-lengoaia
Gaur egun, goi-mailako lengoaia edo mihiztadura-lengoaian idazten dira konputagailu-programak. Ondoren, iturburu-kodea exekutagarria den makina-kodera eraldatzen da, konpiladore, mihiztatzaile edo estekatzaile baten laguntzaz; programa interpretatuak salbu, ez baitira makina-kodera eraldatzen. Hala eta guztiz ere, iturburu-kodeko aginduak banan-banan gauzatzen dituen interpretatzailea bera, exekutatzaile gisa ikus daitekeena, zuzenean exekutagarria den makina-kodea izan ohi da (goi-mailako edo mihiztadura-lengoaian idatzitako iturburu-kode batetik sortua).
Makina-kodea, definizioz, programatzailearentzat ikusgarria den maila baxueneko programazio-xehetasuna da, baina, barnean, prozesu askok mikrokodea erabiltzen dute, edo makina-kodea mikro-operazioen segidetara eraldatzen. Teknika horiek erabiltzen badira, sortutako kodea ez da makina-kodetzat jotzen.

Agindu-multzoa
Mikroprozesadore edo mikroprozesadore-familia bakoitzak bere agindu multzoa dauka. Aginduak bit-segidak dira, diseinu fisikoari esker makinako komando jakin batekin bat datozenak. Agindu multzoa, beraz, berariazkoa da, normalean, arkitektura bereko mikroprozesadore klase bakoitzarentzat. 
Ondorengo mikroprozesadore edo prozesadore eratorrien diseinuek, orokorrean, aurrekoren baten agindu guztiak bereganatzen dituzte, batzuetan agindu berriak gehitzeaz gain. Noizean behin, ondorengo diseinu batek jatorrizko aginduren bat ezabatuko du, edo horren esanahia aldatuko (helburu berri baterako behar delako), eta kodearen bateragarritasuna deuseztatuko du. Batzuetan, ia guztiz bateragarriak diren prozesadoreek jatorrizko agindu batzuekiko portaera zertxobait desberdina daukate, baina orokorrean hori ez da arazo. 
Sistemek beste xehetasunetan ere desberdintasunak eduki ditzakete: memoriaren antolaketan, sistema eragilean edo periferikoetan, besteak beste. Konputagailu-programak faktore horien menpe daudenez, sistema desberdinetan exekutatzen den makina-kodea desberdina izango da, nahiz eta mota bereko mikroprozesagailua erabili.
Mikroprozesagailu baten agindu multzoko agindu guztiak luzera berekoak izan daitezke, edo luzera aldakorrekoak. Segiden antolaketa oso desberdina da arkitektura jakin bakoitzarentzat, eta baita agindu motarentzat ere. 
Agindu gehienek atal bat edo gehiago dituzte, agindu mota (aritmetikoa, logikoa, jauzia, etab.) eta aginduaren eragiketa bera (batuketa edo erkaketa, adibidez) adierazteko. Gainera, beste zati batzuei esker informazio gehiago adierazten da: eragigai mota, helbideratze-modua, helbideratzearen orekatzea edo indexazioa, eta eragigaiaren balioa bera (agindu batean horrelako eragigaiak aurkitzen direnean berehalakoak deitzen dira).



Konputagailu
Konputagailuen arkitektura


Makina-lengoaia Laneki hiztegian
Lengoaia Harluxet entziklopedian
Maven
Maven Java proiektuak kudeatzeko erabiltzen den tresna bat da. Proiektu independente bezala hasi bazen ere, arrakastatsu bihurtzen joan den heinean Apache fundazioak beregan hartu egin du.
Project Object Model (POM) izeneko fitxategi bat erabiltzen du eraiki beharreko software proiektua eta bere menpekotasunak definitzeko. Gogoratu menpekotasun edo dependentzia bat proiektu konkretu batek bai exekutatzeko edo baita beste edozein helbururako ere beharrezkoa duen elementua dela.
POM fitxategi honen inguruan, XML fitxategi bat da, proiektua deskribatzen duena. Fitxategi hau beharrezkoa da Maven proiektu eta menpekotasun guztientzat, adibidez proiektuan koderik ez duen menpekotasun bat erantsi dezakegu, adibidez irudi fitxategiak dituen proiektu bat, baina pom.xml fitxategia beharrezkoa izango du honek ere.
Hauek dira Maven proiektu batek dituen bizi zikloak:

Compile: .class fitxategiak sortu proiektuaren .java fitxategiak erabiliz.
Test: Junit erabilita proiektuaren barne definiturik dauden testak abian jartzen dira.
Package: .jar fitxategia sortzen du .class fitxategietatik abiatuz.
Install: .jar fitxategia gure ordenagailuko .m2 karpetan uzten du. Horrela, jar horiek ordenagailu berdinean beste proiektu batzuetatik atzitu daitezke.
Deploy: .jar fitxategia urruneko zerbitzari batean kopiatzen du, horrela zerbitzari hori atzitu dezakeen edozein Maven proiektuk jar hori erabili dezake.



Mebi
Mebi informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Mebibyte batek 1024 Kibibyte ditu, 220 byte alegia.

Bit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).
Hala ere, arrazoi teknikoak direla medio, konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, mega 220 = 10485761048576 zenbakiaren ordez, giga 230 = 10737418241073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.

1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez erabiltzen den kasuetarako:


== Erreferentzia lista ==
Microsoft Visual Studio
Microsoft Visual Studio Windows sistema eragileetarako garapen-ingurune integratua. Hainbat programazio-lengoaia onartzen ditu, esate baterako, Visual C++, Visual C#, Visual J#, eta Visual Basic .NET, baita ASP.NET bezalako ASP.NET web garapen-inguruneak.
Visual Studiok garatzaileei aukera ematen die aplikazioak, webguneak eta abar sortzeko, baita .NET plataforma onartzen duen edozein ingurunetan web zerbitzuak egiteko ere. Hala, bata bestearekin lotura izan dezaketen aplikazioak egin daitezke.

Bertsioak
Microsoft Visual Studio 97
Microsoft Visual Studio 6
Microsoft Visual Studio .NET (2002)
Microsoft Visual Studio .NET 2003
Microsoft Visual Studio 2005
Microsoft Visual Studio 2008
Microsoft Visual Studio 2010
Microsoft Visual Studio 2012 Release Candidate


(Gaztelaniaz) Webgune ofiziala
(Gaztelaniaz) Visual Studio bertsioak
(Gaztelaniaz) Visual Studio ikastaroa



Mikrokontrolagailu
Mikrokontrolagailu bat (batzuetan μC, uC edo MCU bezala laburtua) barruan konputagailu baten hiru unitate funtzionalak dituen zirkuitu integratu bat da: Prozesatzeko Unitate Zentrala (PUZ), memoria eta sarrera-irteerako unitateak. Mikrokontrolagailuak aplikazio txertatuetarako diseinatu ohi dira, konputagailu pertsonaletan erabiltzen diren mikroprozesadoreak edo helburu orokorreko beste aplikazio batzuk ez bezala.
Mikrokontrolagailuak automatikoki kontrolatzen diren produktu eta gailuetan erabiltzen dira. Esate baterako, automobil-ingeniaritza kontrol-sistemak, inplanteetarako gailu medikuak, urruneko kontrolak, bulego-makinak, jostailuak, etab. Nahiz eta edozein konputagailu pertsonalekin alderatuz gero prestazio gutxiago dituzten, berezitasun maila handiko gailuak izan ohi dira. Zigilu baten tamaina eduki dezakete, baina are txikiagoak izatea da normalena kontrolatzen duten gailuaren parte baitira.
Mikrokontrolagailu batzuk lau biteko hitzak erabiltzen dituzte eta 4kHz-etako maiztasunarekin funtzionatzen dute, energia kontsumo txikiak lortuz (miliwatt-en ordenakoak). Orokorrean gertaera baten zain daudenean (botoi bat edo bestelako etengailuren bat sakatzea, adibidez) beraien funtzionalitatea mantentzeko gaitasuna dute. Energia kontsumoa “lo” dauden bitartean (PUZ-aren erlojua eta periferiko gehienak itzalita) nanowatt-en ordenakoa izan beharko litzateke, mikrokontrolagailu gehienak bateriak asko iraun behar duen aplikazioetarako egoki bihurtuz. Beste batzuetan mikrokontrolagailuek errendimendua kritikoa deneko rolak bete ditzakete Seinale Prozesadore Digitalek (DSP) bezala jokatuz, erloju abiadura eta energia kontsumo handiekin.
Sistema jakin baten energia kontsumoa eta kostu ekonomikoa murrizteko diseinatuak izaten dira. Horregatik, PUZ-aren tamaina, memoria kopurua eta sarrera irteerako unitateen aukeraketa aplikazioaren araberakoak izaten dira. Irabiagailu bat bezalako etxetresna elektriko sinple baten kontrolak prozesadore txikia erabiliko du oso (4 edo 8 bit), automata finitu bat ordezkatuko duelako. Musika edo bideo digital erreproduzitzaile batek berriz (mp3 edo mp4), 32 edo 64 biteko prozesadore bat beharko du. ABS (Antilock Brake System) balazta sistema bat normalean 16 biteko mikrokontrolagailu batean oinarritzen da, automobilaren motorraren kontrol sistema elektronikoa bezala.

Diseinu Txertatua
Mikrokontrolagailu bat prozesadorea, memoria eta periferikoak dituen sistema autonomo bezala kontsidera daiteke, eta sistema txertatu bezala erabili. Gaur egun erabiltzen diren mikrokontrolagailu gehienak beste makineriaren batean txertatuta daude, esate baterako, kotxeak, telefonoak, eta konputagailu sistemetarako periferikoak. Sistema txertatu bat, finean, funtzio jakin batzuk bete ditzan diseinatutako sistema informatiko bat da. Sistema txertatu batzuk oso sofistikatuak izan daitezke, eta beste batzuk berriz memoria eta programa luzera minimoekin nahikoa izan dezakete, sistema eragilerik gabe ere funtzionatzeko gai izanik. Ohiko sarrera-irteerako gailuak izaten dira etengailuak, pultsadoreak, LEDak, LCD pantaila txikiak, irrati-maiztasuneko gailuak, eta tenperatura, hezetasuna, argitasun-maila, etab. bezalako datuak jasotzeko sentsore ezberdinak. Sistema txertatuek ez dute ez pantailarik, ez teklaturik, ez disko eta inprimatzailerik edo bestelako konputagailu pertsonaletan aurkitu ohi ditugun sarrera-irteera gailurik izaten, eta gerta daiteke gizakiarekin zuzenean elkarreragiteko inolako gailurik ez izatea ere.

Etenak
Mikrokontrolagailuek kontrolatzen ari diren sistema txertatuko gertaerei denbora errealean erantzuteko gai izan behar dute. Gertaera jakin batzuk ematen direnean, eten-sistemak prozesadoreari seinale bat bidal diezaioke une horretan exekutatzen ari den agindu-sekuentzia utzi eta etenaren zerbitzu errutinarekin (ISR) has dadin. ISRak etenaren sorburuan oinarritutako edozein prozesamendu-behar beteko du jatorrizko agindu sekuentziara itzuli aurretik. Etenak edozein menpeko gailuk sor ditzakete, eta maiz, horrelako gertaerek sortzen dituzte: barruko erloju baten gainezkatzeak, analogikotik digitalerako bihurketa baten bukaerak, sakatua izan den botoi batek eragindako sarrera baten maila logikoaren aldaketak, eta komunikazio loturaren batean datu bat jaso izanak. Bateriarekin funtzionatzen duten eta beraz energia kontsumoak garrantzia handia duen sistemetan eten bat izan daiteke mikrokontrolagailua kontsumo baxuko “lotan” funtzionamendu modu batetik aterako duena, periferiko baten eskaeraren baten aurrean.

Programak
Mikrokontrolagailuko programak txiparen barruan dagoen memorian kabitu behar dute, garestia izan baitaiteke kanpoko memoria hedagarri sistema bat. Konpilatzaile eta mihiztatzaileak erabiltzen dira goi mailako lengoaietatik eta mihiztadura lengoaiatik mikrokontrolagailuaren memorian sartuko den makina-kode konpaktu bat sortzeko. Gailuaren arabera, memoria-programa iraunkorra izan daiteke, irakurri bakarrik egin daitekeena, eta beraz fabrikazio garaian programatu behar dena, edo aldatu daitekeen memoria batean egon daiteke, flash motakoan esate baterako.

Mikrokontrolagailuen beste ezaugarri batzuk
Mikrokontrolagailuek normalean bizpahiru eta dozenaka artean helburu orokorreko sarrera/irteerako pin izaten dute (GPIO). GPIO pinak software bidez konfiguratu daitezke sarrera edo irteerako egoera batean egon daitezen. Irteerako pin bezala konfiguratuz gero, GPIO pinek LEDak eta motorrak bezalako gailuak kontrola ditzakete. Pinout esaten zaio zirkuitu integratu baten pinen esleipenari. 

Sistema txertatu askok seinale analogikoak produzitzen dituzten sentsoreak irakurri beharra izaten dute. Hau da bihurgailu analogiko-digitalaren betebeharra (ADC). Prozesadoreak datu digitalak interpretatu eta prozesatzeko prestatuta daude, hau da, 1ekoak eta 0koak, eta ez dira seinale analogikoekin zuzenean ezer egiteko gauza. Beraz, ADCa sarrerako datu analogikoak prozesadoreak erabili ahal izango dituen datu digitaletan bihurtzeko erabiltzen da. Hain ohikoa ez den arren digital-analogiko bihurgailuak (DAC) ere aurki daitezke mikrokontrolagailuetan, prozesadoreari irteeran seinale analogikoak eta boltajeak emateko gaitasuna ematen diotenak.
Bihurgailuez gainera mikroprozesadore txertatu askok timer edo denboragailu ezberdinak izaten dituzte. Ohikoenetako bat, epe programagarriko timer-a da (PIT). PIT batek balio jakin batetik behera zeroraino konta dezake, edo erregistro kontagailuaren gaitasuneraino, gorantz, gainezkatzean zerora bueltatuz. Zero balioa hartzen duen bakoitzean, eten bat bidaltzen dio prozesadoreari kontatzen bukatu duela adierazteko. Oso erabilgarria da mekanismo hau periodikoki tenperatura konprobatu behar duen termostato baten funtzionamendua kontrolatzeko adibidez, beste adibide askoren artean.
Denboraren prozesamendu unitatea (TPU) timer sofistikatua da. Gutxituz kontatzeaz gainera, sarrerako gertaerak detektatu ditzake eta irteerako gertaerak sortu, beste eragiketa erabilgarri batzuk burutzeaz gain.
Pultsu zabaleraren modulazio (PWM) bloke dedikatuak berriz PUZak potentzia bihurgailuak, karga erresistiboak, motorrak, etab. denbora begizta estuetan PUZaren baliabide gehiegi erabili gabe kontrolatu ahal izatea ahalbidetzen du.
Igorle/Jasotzaile unibertsal asinkrono blokeak berriz (UART) serie hari batean datuak bidali eta jasotzeko aukera ematen du PUZarentzako karga oso txikiarekin. Txiparen hardware dedikatuak askotan beste gailu (txip) batzuekin formatu digitalean komunikatzeko tresna edo gaitasunak (I2C eta serie interfaze periferikoa, SPI) barneratzen ditu.

Integrazio handiagoa
Mikrokontrolagailuetan ez da, helburu orokorreko PUZetan bezala, kanpoko helbide edo datu-bus bat inplementatzen, RAM memoria eta memoria iraunkorra PUZa dagoen txip berean baitaude.
Memoria eta beste periferiko batzuk txip bakar batean integratu eta unitate bakar bat bezala probatzeak txip horren kostua igo dezake, baina sistema txertatuaren koste netoa, multzo guztia kontuan izanda, jaitsi egin ohi da. Nahiz eta periferikoak integratuta dauzkan PUZ bat garestiagoa den PUZ bat eta kanpoko periferiko batzuk baino, txip gutxiago izateak zirkuitu plaka txikiago bat edukitzea ahalbidetzen du, eta plaka hori frogatu eta muntatzeko lana txikiagotzen du.
Mikrokontrolagailua normalean ezaugarri hauek izaten dituen zirkuitu integratu bakar bat da:

Prozesu Unitate Zentrala – Hasi 4 biteko prozesadoreetatik eta 32 edo 64 biteko prozesadore konplexuetara
Datuak gordetzeko memoria aldagarria (RAM)
ROM, EPROM, EEPROM edo Flash memoria programak eta bestelako parametroak gordetzeko
Pin bakoitzaren egoera logikoa zein den detektatzea eta kontrolatzea ahalbidetuko duten sarrera eta irteerako bit diskretuak.
Serieko sarrera-irteera (UART serie portua esate baterako)
Beste serie komunikazio interfazeren bat: I2C, SPI, CAN... sistema ezberdinak elkar-konektatzeko.
Denboragailu, gertaera kontagailu, PWM sortzaile eta watchdog-a (sistemak egoki funtzionatzeari uzten diola detektatzeko eta automatikoki berrabiarazteko gai den mekanismoa) bezalako periferikoak.
Erloju sortzaileak – Sarri kuartzo kristalezko denboragailu oszilatzaile bat, erresonante bat edo RC zirkuitu bat
Askok ADCak dituzte, eta batzuk DACak ere bai.
Zirkuiteria programatzeko eta debuggeatzeko (pausoz pauso exekutatzea, funtzionamendu akatsak atzemateko adibidez) aukerak.Integrazio honek drastikoki txikitzen du txip kopurua, hari kopurua, eta zirkuiteria-plakan behar den espazioa zirkuitu berdina txip ezberdinekin osatuta behar direnekin alderatuz gero. Are gehiago: Pin gutxiko gailuetan bereziki, pin bakoitzak barruko periferiko ezberdinekin izan dezake lotura, pinaren funtzioa momenturo software bidez aukeratu daitekeelarik. Horrela, pin bakoitzari funtzio jakin bat esleituta izanda baino aplikazio gehiagotan erabili daiteke.

Mikrokontrolagailuaren nukleoa
Mikrokontrolagailua zirkuitu integratu baten barruan dagoen konputagailu txertatu bat izan arren, nukleo batek eta zirkuitu osagarri batzuek osatzen dute. Nukleoaren barruan prozesadorea eta memoria daude, konputagailu arkitektura jakin batean oinarrituta egituraturik.

Konputagailu arkitekturak
Oinarrian, bi dira konputagailu arkitekturak, eta noski, mikrokontrolagailuen munduan presente daude: Von Neumann eta Harvard. Bien arteko aldea memoria eta prozesadorearen arteko konexioan eta bakoitzak behar dituen bus-etan dago.
Von Neumann arkitektura da konputagailu pertsonaletan erabiltzen dena. Memoria bakarra izaten du, eta bertan gordetzen dira programa-agindu zein datuak. Memoria atzitzeko helbide-busa, datu-busa eta kontrol-busa erabiltzen dira.
Mikrokontrolagailuen kasuan ordea ongi bereizitako bi memoria mota izaten dira: datuen memoria (SRAM motakoa tipikoki) eta programa memoria (ROM, PROM, EEPROM, FLASH edo beste edozein memoria ez-hegazkor). Kasu honetan, egituraketa konputagailu pertsonaletan erabiltzen denaren ezberdina da, memoria bakoitzarentzat zirkuitu ezberdina erabiltzen delako.
Hala ere, memoria mota bakoitza atzitzeko erabiltzen diren busak berdinak dira: kontrol-busa, helbide-busa eta datu-busa, eta beraz, oinarrizko arkitekturaren printzipio bera jarraitzen du.
Beste aukera Harvard arkitektura da. Superkonputagailuetan, mikrokontrolagailuetan eta orokorrean sistema txertatuetan gehien erabiltzen den aukera da. Kasu honetan, bus banatuak erabiltzen dira, memoria mota bakoitzak datu-bus bat, kontrol-bus bat eta helbide-bus bat dituelarik.
Arkitektura honen abantaila nagusia busen tamaina memoria mota bakoitzera egokitzeko aukera ematen duela da. Gainera, prozesadoreak bi memoriak aldi berean atzi ditzake, prozesamendu abiadura handiago bat lortuz. Arkitektura hau jarraitzen duten sistemak Von Neumann arkitektura jarraitzen dutenak baina bi aldiz azkarragoak izan ohi dira.
Desabantaila arkitektura honekin prozesadorearen sarrera/irteera lerro gehiago erabiltzen direla izan daiteke, memoria eta prozesadorea txip berean kapsulatuta ez badaude. Bestela, horrek ere arazo izateari uzten dio, eta horregatik aurkituko dugu Harvard arkitektura mikrokontrolagailu gehienetan.

Bolumenak
Munduan saltzen diren PUZen %55 gutxi gorabehera, 8 biteko mikrokontrolagailu eta mikroprozesadoreak dira. SEMICOk dioenez, 2006an 4 bilioi 8-biteko mikrokontrolagailu saldu zen.
Etxean helburu orokorreko prozesagailu bat edo bi edukitzen ditugu normalean, baina litekeena da dozena bat edo bi mikrokontrolagailu izatea etxeko gailuetan banatuta. Ia edozein gailu elektronikotan aurki daitezke: autoak, garbigailuak, labeak, mikrouhin labeak, telefonoak, etab.
Fabrikatzaileek beraien mikrokontrolagailuen bertsio bereziak egin izan dituzte software eta hardware garatzaileei garapena errazte aldera. Bertsio hauetan argi ultramoreak erabiliz EPROM memoria borratu ahal izateko “leiho” bat egoten zen, horrela programatu (“erre”) eta probatu eta gero programa-memoria berriz idatzi ahal izateko. 1998az geroztik EPROM bertsioak arraroagoak dira, eta haien lekuan EEPROMak eta flash-ak aurki daitezke: edukia elektronikoki ezabatu daiteke eta beraz errazago erabili, eta gainera fabrikazio lana merkeagoa da.

Beste bertsio batzuetan ROM memoria kanpoko memoria bat bezala atzitzen da, eta ez barruko memoria bat bezala, baina hauek ere gero eta arraroagoak dira.
Mota honetako gailu programagarriak ibiltzeak firmwarearen eguneraketak eta produktua fabrikatik atera eta gero ere aldatu ahal izatea ahalbidetzen du. Memoria programagarriak produktu berriak garatzeko behar den denbora ere txikitzen du.
Ehunka edo milaka gailu berdin behar direnean, fabrikazio garaian programatutako piezak erabiltzea aukera merkea izan daiteke.

Programazio inguruneak
Mikrokontrolagailuak tipikoki mihiztadura lengoaian bakarrik programatu izan dira, baina gaur egun ohikoa da goi-mailako lengoaia batzuk erabiltzea ere. Lengoaia hauek helburu horrekin bereziki diseinatuak izan daitezke, edo helburu orokorreko lengoaien bertsioak, C programazio lengoaiaren kasuan bezala. Helburu orokorreko lengoaien konpilatzaileek murrizketak izaten dituzte mikrokontrolagailuen ezaugarri bereziekin bat egin ahal izateko. Mikrokontrolagailu batzuk aplikazio mota jakin batzuk garatzeko ingurune propioak izaten dituzte. Mikrokontrolagailu saltzaileek askotan tresnak doan eskaintzen dituzte beraien hardwarea errazago erabiltzea erraztu eta bultzatzeko.
Mikrokontrolagailu batzuk hain dira bereziak, beraien dialekto propioak behar izaten dituztela. Horien adibidea da SDCCa 8051rentzako: ez du kode liburutegi estandarrik eta analisi estatikorako tresnarik erabiltzen uzten, ezta hardwarearen ezaugarriekin loturarik ez duen kodearekin ere. Interpretatzaileak erabiltzen dira askotan maila baxuko bitxikeria hauek ezkutatzeko.
Mikrokontrolagailu batzuk simulagailuak ere eskaintzen dituzte: Microchip-en MPLAB inguruneak adibidez. Garatzaileari programak eta mikrokontrolagailuak nola jokatuko duten ikusteko edo simulatzeko aukera ematen diote. Simulagailuak prozesadorearen egoera eta irteeren balioak erakutsi ditzake, eta sarrerei balio ezberdinak emanez frogak egitea ahalbidetzen du. Alde batetik, simulagailuak mugatuak izaten dira, eta ez dute sistema bateko hardware guztia simulatzeko aukerarik ematen, baina bestetik, exekuzio fisikoan erreproduzitzea oso zailak izan daitezkeen egoera eta baldintzetan sistemak nola funtzionatuko duen ikusi eta arazoak konpontzeko modu azkarrena izan daitezke.
Mikrokontrolagailu berrienek zirkuitu araztaile bat izaten dute txipean bertan JTAG baten bidez atzituta firmwarearen arazketa bat egin ahal izateko.

Mikrokontrolagailu motak
Mikrokontrolagailu arkitektura eta saltzaile ezberdinak daude. Hauek dira ezagunenetako batzuk:

Parallax Propeller
Freescale 68HC11 (8-bit)
Intel 8051
Silicon Laboratories Pipelined 8051 Microcontrollers
ARM prozesadoreak (saltzaile ezberdinenak) ARM7 edo Cortex-M3 nukleoak erabiliz, orokorrean mikrokontrolagailuak izan ohi dira 
STMicroelectronics STM8 (8-bit), ST10 (16-bit) eta STM32 (32-bit)
Atmel AVR (8-bit), AVR32 (32-bit), eta AT91SAM (32-bit)
Freescale ColdFire (32-bit) eta S08 (8-bit)
Hitachi H8, Hitachi SuperH (32-bit)
Hyperstone E1/E2 (32-bit, lehenengo RISC inplementazio oso bat eta DSPa prozesadore baten nukleoan [1996])
Infineon Microcontroller: 8, 16, 32 Biteko mikrokontrolagailuak automozio eta industri-aplikazioetarako.
MIPS (32-bit PIC32)
NEC V850 (32-bit)
PIC (8-bit PIC16, PIC18, 16-bit dsPIC33 / PIC24)
PowerPC ISE
PSoC (Programmable System-on-Chip)
Rabbit 2000 (8-bit)
Texas Instruments Microcontrollers MSP430 (16-bit), C2000 (32-bit), eta Stellaris (32-bit)
Toshiba TLCS-870 (8-bit/16-bit)
XMOS XCore XS1 (32-bit)
Zilog eZ8 (16-bit), eZ80 (8-bit)eta baita beste asko ere. Mikrokontrolagailuen merkatua zatituta dago oso, saltzaile, teknologia, etab. ezberdin askorekin. Ikus daitekeen bezala, saltzaile askok arkitektura ezberdinak egiten dituzte gainera.

Etenen latentzia
Helburu orokorreko konputagailuetan ez bezala, sistema txertatuetan erabiltzen diren mikrokontrolagailuetan aginduen eraginkortasuna handitzeko etenen latentzia optimizatzen saiatzen da. Latentzia txikituz eta iragartzen errazagoak eginez lor daiteke hau (benetako denboran lan egin ahal izateko).
Gailu elektroniko batek eten bat sortzen duenean, tarteko emaitzak, hau da, erregistro batzuen balioak, gorde egin behar dira etena eragin duenaren zerbitzu errutina exekutatu aurretik. Eta errutinarekin amaitzean berriz ere berreskuratu behar dira baliook. Gero eta erregistro gehiago, orduan eta gehiago kostako da prozesuak gorde eta leheneratzea, ondorioz latentzia handituz. Testuinguru gordetze/berreskuratze horren latentzia txikitzeko bideetako bat, PUZean bertan erregistro gutxi batzuk jartzea da (ez da desiragarria etenen tratamenduarekin zer ikusirik ez duen prozesamenduaren abiadura dezente jaitsi dezakeelako), edo guztia gordetzeko adina hardware ez jartzea (ez du balio softwareak egin behar badu “eskuz” hardware bidez automatikoki egingo ez dena). Beste teknika batek “itzal erregistroetan” siliziozko ateak jartzea proposatzen du: etenaren softwareak bakarrik erabiliko dituen bikoiztutako erregistroak.
Etenen latentziari eragiten dioten beste faktore batzuk hauek dira:

PUZ-aren uneko ekintzak bukatzeko behar den ziklo kopurua. Kostu hau txikitze aldera, mikrokontrolagailuek pipeline edo exekuzio-hodi motz bat izan ohi dute (sarri 3 agindu edo gutxiagokoa), idazketa buffer txikiak, eta agindu luzeak berriro hasi daitezkeela edo utzitako puntutik aurrera jarrai daitekeela bermatzen dute. RISC diseinu irizpideek agindu guztiek ziklo kopuru bera izan behar dutela diote, horrela errazagoa izanez jarraipen/berrabiarazketa logika ekiditea.
Etena gertatzen denean exekutatzen ari den edozein sekzio-kritikoren luzera. Sekzio kritiko bat exekutatzen ari denean, uneko datuak blokeatu egiten dira, eta beraz, etena ezin da exekutatu sekzio-kritikoa bukatzen den arte. Sekzio honen luzerak beraz eragin zuzena du etenaren latentzian.
Ohikoa da oso sekzio-kritikora sartzerako etenak galaraztea. Hartara, errazagoa da etenaren tratamenduak orokorrean zenbat iraungo duen aurreikustea.
Beste teknika konplexuago batek, uneko datuak atzitu beharra duten etenak bakarrik galarazten ditu, etenen arteko lehentasunak ezarrita. Teknika hau oso baldintza zurrunak dituzten testuinguruetan bakarrik erabili ohi da.
Prozesadoreek sekzio kritiko batzuentzat hardware euskarria izan dezakete. Hitz baten barruko bit edo byte bakar baten atzipen zuzena edo atzipen atomikoko beste primitiba mota batzuk (ARMv6 arkitekturan sartu zen LDREX/STREX primitiba adibidez) dira adibideetako batzuk.
Etenen habiaketa. Mikrokontrolagailu batzuk lehentasun handiagoko etenei lehentasun txikiagoko etenak eteten uzten diete. Software bidez denbora-kritikoa duten etenei lehentasun handiagoa eman eta latentzia kudeatzeko aukera ematen du teknika honek.
Eten bat beste baten ondotik gertatzen denean, mikrokontrolagailuak gorde/berreskuratu ziklo bat aurreztu dezake.

Historia
Txip bakarreko lehen mikroprozesadorea Intelen 4 biteko 4004a izan zen, 1971an sortua. Hurrengo urteetan Intelen 8008a eta beste mikroprozesagailu gero eta kapazagoak sortu ziren.

Baina lanerako sistema bat osatu ahal izateko, txip osagarriak behar zituzten guztiek. Sistemak asko garestitzen ziren, eta ezinezkoa zen gailu ezberdinak informatizatzea.
Kontrol aplikazioetarako optimizatutako txip batean eraikitako lehen konputagailu sistema Intel MCS 48 seriea izan zen, 1976ean sortua. RAM eta ROM memoriak zituen txipean bertan. Txip hau bilioi bat konputagailu-teklatutan eta beste hainbat aplikaziotan erabili zen. Garai hartan Inteleko Presidentea zen Luke J. Valenter-ek txip hura enpresaren historiako arrakastatsuena izan zela adierazi zuen, bere saileko produkzioa %25a igoz.

Garai hartako mikrokontrolagailuak bi motatakoak izan ohi ziren: Batzuk EPROM programa-memoria ezabagarria izaten zuten, eta PROM motako memoria zutenak baina dezente garestiagoak izaten ziren. Azken hauek behin bakarrik programa zitezkeen.
1993an EEPROM memorien sarrerak mikrokontrolagailuak elektrikoki ezabatzeko modu azkar eta merkea ekarri zuen. Lehena Microchip-en PIC16x84-a izan zen. Prototipatu azkarra eta In-System programazioa ahalbidetu ziren.
Urte berean, Atmel-ek Flash memoria erabiltzen zuen lehen mikrokontrolagailua atera zuen.
Beste konpainiek azkar jarraitu zituzten pausook, bi memoria mota horiek beraien diseinuetan sartuz.
Kostua ikaragarri jaitsi da denborarekin: 2009an milaka erosiz gero, 8 biteko mikrokontrolagailuak 0.25$ baina gutxiagoan eros zitezkeen eta 32 biteko mikrokontrolagailuak $1 inguruan.

Mikrokontrolagailuen memoria-txertatu teknologiak
Mikrokontrolagailuen eboluzioan memoria teknologia ezberdinak erabili dira. Mikrokontrolagailu gehienek bi memoria mota izaten dituzte gutxienez: firmwarea gordetzen duen memoria ez-aldakor bat, eta behin-behineko datuentzako irakurri eta idatzi daitekeen memoria.

Datuak
Lehenengo mikrokontrolagailuetatik gaur arte, 6 transistoreko SRAM da Irakurri/idazteko memoria bezala gehien erabili izan dena, erregistro fitxategian biteko erregistro pare bat gehiago erabiliz. Litekeena da MRAM-ek ordezkatzea 4-10 aldiz dentsitate handiagoa izanik kostu aldetik eraginkorragoa izango delako.
SRAM memoriaz gainera mikrokontrolagailu batzuk barruko EEPROM memoria bat izaten dute datuak gordetzeko. Eta hala ez dutenak (edo nahikoa ez dutenak) sarri kanpoko EEPROM txip batera edo flash memoria txip batera konektatzen dira.

Firmwarea
Lehen mikrokontrolagailuek ROM erabili ohi zuten firmwarea gordetzeko. Hurrengoek (Freescale -en 68HC11ak eta lehengo PIC-ek kasu) argi ultramorearekin EPROM memoria borratu ahal izateko leiho bat gehitu zuten.
Microchip-en PIC16C84, 1993an sortua, firmwarea gordetzeko EEPROM memoria erabiltzen lehena izan zen. 1993an aurkeztu zuen Atmel-ek ere NOR Flash memoria erabiltzen zuen lehen mikrokontrolagailua.
2002an aurkeztu ziren SONOS flash memorietan firmwarea gordetzen zuten PsoC mikrokontrolagailuak .
Litekeena da MRAM memoria izatea etorkizunean firmwarea biltegiratzeko erabiliko dena.



Mikroprozesadore



Murriztapen gramatika
Murriztapen gramatika (ingelesez Constraint Grammar, CG) desanbiguazio lexikoa burutzeko erabiltzen den gramatika mota bat da. Esaldien azaleko azterketa sintaktikoan ere erabiltzen da. Murriztapen gramatikek, orokorrean, mila erregela baino gehiago dauzkate. 1990ean, Fred Karlssonek sortutako kontzeptua izan zen, eta egun, hainbat inplementazio daude hizkuntza askorentzat. gramatikaren printzipio nagusiak hauexek dira:

CG formalismoa hizkuntzarekiko independentea da, analisi morfologikoan oinarritzen da eta helburua edozein testu analizatzea du.
Erregelen bidez, analisi morfologikoaren eta funtzio sintaktikoen desanbiguazioa aurrera eramaten ditu CGk. Erregela horiek, testuinguru jakin batean zuzenak/egokiak ez diren ahalik eta interpretazio gehienak kentzen dituzte. Horregatik esaten da murriztailea dela.Formalismo horren zeregin nagusia, beraz, desanbiguazioa da, morfologikoa zein sintaktikoa. Desanbiguazio-erregela horiekin batera islapen-erregela deritzonek ere osatzen dute gramatika. Islapen-erregelak, mapaketa-erregela izenarekin ere ezagutuak dira, eta hauen zeregina da etiketatze morfologikoan nahiz sintaktikoan emandako hutsuneak osatzea, testuingurua kontuan hartzeko aukera ematen baitute.


Bibliografia
Karlsson, Fred, Atro Voutilainen, Juha Heikkilä, eta Arto Anttila, editoreak. 1995. "Constraint Grammar: A Language-Independent System for Parsing Unrestricted Text (Natural Language Processing, No 4)" Mouton de Gruyter, Berlin and New York. ISBN 3-11-014179-5



NAT
NAT edo (Network Address Translation, euskaraz: Sare-Helbideen Itzulpena edo Sareko Helbideen Itzulpena) ekipo ezberdinak internetera ateratzen direnean lerro beraren bitartez eta IP publiko bera erabilita, routerrek erabiltzen duten kontrol mekanismoa da.
NATek TCP eta UDP portuez baliatzen da, eta erlazionatzen ditu ekipoen IPak erabiltzen diren portuekin. Honetarako taula bat erabiltzen da.
Demagun kanpoko ekipo bik konexio ezberdin bi dituztela barneko ekipo birekin. Kanpoko ekipoen IPak 61.56.209.1 eta 82.24.5.102 dira eta uste dute komunikatzen ari direla beste ekipo batekin 87.123.46.61 helbidea duena. Datuak bidaltzeko orduan biek bidaltzen dituzte ustez ekipo berera. Datu paketa hauek router-era heltzen direnean, router-rak bere NAT taula begiratzen du pakete bakoitzak enkapsulatuta duen TCP/UDP portua ze IP pribatuarentzako den. Hurrengo irudiko adibidean, portua 6200 denean, datuak 192.168.10.1 ekipora bidaliko dira eta 80 portua denean 192.168.10.2 ekipora.
Arazoa agertu daiteke biek portu bera erabiltzen dutenean. Egia da 65536 portu daudela TCP-rentzat eta beste horrenbeste UDP-rentzat, baina halere gerta liteke. Hau ematen denerako, era lehenetsian NAT helbide bat finkatzen da router-ean. Dena den, NAT taulak dinamikoak dira eta etengabe ari dira eguneratzen.



Object Query Language
Object Query Language (OQL) objektuei orientatutako datu-baseentzako galdeketa-lengoaia estandar bat da, gerora SQLz moldatua. OQL Object Data Management Group delakoak (ODMG) sortu zuen. Bere konplexutasuna dela medio, OQL ez du ezein software-sortzailek guztiz inplementatu. OQLk beste galdeketa-lengoaia berri batzuen diseinuan eragina izan du, hala nola JDOQL eta EJBQL, baina horiek ezin dira OQLren bertsiotzat hartu.



Office Open XML
OpenOffice.orgekin (Bulegotika-suite, Sun Microsystemsek eta komunitateak garatutako kode irekiko software librea) ez nahastu.Office Open XML (OOXML edo Open XML izenez ere ezaguna) Microsoftek sortu eta garatutako dokumentu elektroniko formatu multzo bat da.
ECMA-376 arabera formatu multzo hori formatu irekia izateko baldintzak betetzen ditu.
2008. urtean bozketa baten ostean Office Open XML ISO/IEC DIS 29500 horren arabera ere formatu irekitzat hartu zen.

Bateragarritasuna
Kritikatu egin zaio Microsoft enpresari bulegoko paketeetan ez dituela ISO/IEC DIS 29500 horren arabera formatu irekitzat jo diren formatuak lehenetsita eskaintzen. Gainera, kritikarien esanetan, erabiltzaileek horrelako formatuak ez erabiltzeko arrazoiak eskaintzen dira behin eta berriro gordetzerakoan: "formatu horretan gordetzen baduzu informazioaren zati bat gal liteke". Txarrena da benetan galera batzuk (metadatuetan, grafikoetan, kapsulatutako objektuetan-eta), sor daitezkeela.

Microsoft Office bulegoko paketeetan badago, esate baterako .docx luzapenarekin gordetzeko aukera bat baino gehiago. Euskaratzaileek "XML formatu ireki hertsia" adierazpena erabili izan dute dauden aukeren artean ustez formatu irekia den hori euskaraz izendatzeko.



Microsoft Office.
ECMA-376.
ISO/IEC 26300-1.
LibreOffice.
OpenOffice.org.
OpenDocument.



Ofimatika
Ofimatika hitza “offi-” (latinezko “officina” hitzetik datorrena eta euskaraz ‘bulego’ esanahia duena) eta “-matika” (‘informatika’ hitzetik hartutakoa) hitz-zatiez osatutako akronimoa da. Termino horrek bere barnean hartzen du bulegoetan burutu ohi diren zereginak automatizatzeko, hobetzeko eta optimizatzeko teknika, aplikazio eta gailuen multzoa. Hala ere, beste zenbait era ere badira kontzeptu honi erreferentzia egiteko. Hala nola: neurotika, idazmahaiaren automatizazioa, bulegoaren automatizazioa, etab.

Gailu eta erreminta ofimatikoek (hardware- eta software-ekipamenduak, alegia) ahalbidetzen dute bulego batean beharrezkoa den informazioa sortzea, manipulatzea, transmititzea edota biltegiratzea. Izan ere, ofimatikaren helburu nagusia ataza horien burutze-prozesua sinplifikatzea dela esan daiteke, bulegoetako langileek denbora-galtze ez beharrezkoak saihesteko, enpresei kostuak murriztuz, gainera.
Hasiera batean, ofimatika idazki digitalak burutzean oinarritzen zen. Gaur egun, ordea, enpresa baten organizazioa komunikazioen menpekoa da gero eta gehiago, eta horrek ondorio argiak ditu ofimatikaren arloan. Gauzak horrela, ofimatika honako gai hauetaz arduratzen da: informazioaren trukatze digitalaz, datu numerikoen tratamenduaz, bileren planifikazioaz eta lan-kronogramen administrazioaz.

Historia
Hogeigarren mendeko hirurogeita hamarreko hamarkadan eman ziren ofimatikaren garapenerako lehen pausoak, bulegoetan mikroprozesadoreak erabiltzen zituzten gailuen masifikazioarekin batera. Orduan, metodo eta gailu tradizionalak alde batera uzten hasi ziren, bulegoetan lan egiteko metodoa berrituz. Ondorioz, gaur egun esan daiteke guztiz beharrezkoa dela bulegoak sare lokal batera edo Internetera konektatuta egotea.

Pakete ofimatikoak
Ofimatikarekin erlazionatutako zereginak burutzeko, hainbat aplikazio informatiko daude merkatuan. Kasu askotan, aplikazio horiek pakete ofimatikoetan organizatuta egoten dira. Pakete ofimatiko ezagunenak Microsoft Office eta LibreOffice dira, baina aipatzekoak dira hauek ere: AppleWorks, Corel WordPerfect, IBM/Lotus SmartSuite, Sun StarOffice, OpenOffice (dohainikakoa).

Erreminta ofimatikoak
Pakete horien barnean dauden aplikazio informatikoak “erreminta ofimatiko” izena hartzen dute. Askotariko aplikazioak izan daitezke, hala nola: testu-tratamenduko programa, kalkulu-orria, aurkezpen programa, datu-basea, posta-bezeroa, agenda, kalkulagailua.

Testu-tratamenduko erremintak
Testu-tratamenduko erreminten artean, beste guztien gainetik nabarmendu daitekeen programa bat dago: testu-tratamendukoa. Microsoft Office pakete ofimatikoan Word programa da eta LibreOffice paketean Writer programa. Aplikazio honek formatudun testu-dokumentuak sortzeko, editatzeko eta modifikatzeko gaitasuna du. Testu-editore sinpleek ez bezala, Word-ek hainbat tipografia erabiltzea, irudiak gehitzea, ortografia-zuzentzaile automatikoa aktibatzea eta sinonimoen hiztegia izatea ahalbidetzen du, beste aukera askoren artean. Gaur egun testuak txukun sortzeko asko erabiltzen den beste tresna interesgarrria Latex da.

Kalkulu-orriak
Bestaldetik, kalkulu-orriak daude. Kasu honetan ere, Microsoft Office paketearen barnean dagoen Excel erreminta eta LibreOffice paketeko Calc erreminta azpimarra daitezke. Honen helburu nagusia datuak modu azkarrean organizatzea da, eta horretarako taula dinamikoak bezalako mekanismoak inplementatzen ditu. Excel erremintaren ezaugarri nagusia txantiloiak dira, finantza- eta kontabilitate-departamentuetan lan egiten duen jendearentzat oso baliagarria den aukera ematen baitute, operazio aritmetikoak era automatikoan exekutatzea, besteak beste.

Aurkezpen-erremintak
Libre Office eta Microsoft Office paketeen barnean, aurretik aipatutako bi programez gain, aipatu behar den beste aplikazio bat ere badago: Impress eta PowerPoint izeneko aurkezpen-erremintak, hurrenez-hurren. Izenak berak dioenez, publiko baten aurrean aurkezpen bisualak egiteko balio duten aplikazioak da. Programa hauek multimedia-diapositibak irudiekin, testuarekin, audioekin edota bideoekin konbinatzeko aukera ematen dute.

Beste erreminta batzuk
Gehien erabilitako erremintak eta bakoitzaren merkatuko ordezkari nagusia aipatu ondoren, datu-base eta mezularitza elektronikorako erreminten adibideren bat aipatuko ditugu. Datu-baseak osatzeko aplikazio asko daude gaur egun, haien artean Access (Microsoft), PHPMyAdmin (Plesk) eta MySQL Workbench (MySQL). Beste aldetik, mezularitza elektronikorako hainbat erreminta ere badaudela aipatu behar da: Outlook, myMail eta Spark, adibidez.

Ofimatika linean
Aplikazio ofimatikoek, aurretik aipatutako ataza guztiak burutzeaz gain, dokumentuak linean (on line, ingelesez) sortzea eta partekatzea ere ahalbidetzen dute. Fenomeno hau “ofimatika linean” edo “office IT on line” izenez ezagutzen da.
Erreminta horiei esker, erabiltzaile bat baino gehiagok har dezakete parte dokumentuak sortzen eta editatzen. Hau da, aplikazio hauek dokumentuak hainbat erabiltzaileren artean lantzea (edo bistaratzea, behintzat) ahalbidetzen dute, denbora errealean.
LAN sareei esker, ofimatikaren abantailak era eraginkorragoan aprobetxa daitezke. Kontzeptu bi horiek konbinatuz, posible da sare lokal batetik datuak, mezu elektronikoak edota ahotsa transmititzea. Hori “sare lokaleko ofimatika” izenez ezagutzen da, eta bulegoko lanaren berezko funtzio gehienak (diktatuak, mekanografia, biltegiratzea, kopiaketa, faxa, artxiboen kudeaketa…) kategoria honen barnean sailka daitezke


= Ofimatika eta informatikaren irakaskuntza eskasa =
Hainbat adituk esan izan du informatika txarto  irakasten dela lehen eta bigarren hezkuntzan. Sarritan ofimatika baino ez da irakasten eta ikasleak suposa dezakeela hori dela informatika barruan dagoen guztia. Gailu digitalez eta webgunez gero eta inguratuago gauden gizarte honetan, pentsatzekoa da informatikarekin zerikusia duten lanpostuek etorkizun ona izango dutela (eta hala diote hainbat ikerketa eta analisik); baina, paradoxikoki, informatikako unibertsitate-ikasketetan gero eta jende gutxiago ari da, gurean zein nazioartean. Zalantzarik gabe, horretan eragina duen faktoreetako bat da unibertsitate aurreko ikasketetan informatikako ikasgaietan ematen denak sortzen duen ideia okerra. Izan ere, orokorrean, erabilera da irakasten dena, eta ez ordenagailuen funtzionamendua, programazioa eta abar. Eta ez da izango adin horietan horiek irakasteko bide edo baliabiderik ez dagoelako.



LibreOffice Writer
LibreOffice
Microsoft Office


LibreOffice
Apache OpenOffice
Ontologia (informatika)
Ontologia ezagupen eremu bateko kontzeptuak eta beraien arteko erlazioak adierazten dituen eredu formala da.

Ontologiak eraikitzeko lengoaiak
OWL
KIF
OBO


Web semantikoa: Interneten benetako ahala iristeko dago oraindik (Elhuyar)
Web semantikoa, badauden eta beharko diren teknologiak (Elhuyar)
Open Ajax
Open Ajax AJAXentzako estandar bat sortzeko hainbat enpresek sustatutako proiektua da.
Ajax teknologiari esker webgune batetik datuak jaso daitezke nabigazioa behartu barik, gerora datu horiek orrian bertan erakusteko.
Helburua garapenerako erreminta komun bat eskaintzea da, Open Ajax izenekoa, Eclipse IDEaren antzekoa.

Adibidea
SCRIPT ATALAREN BARRUAN:

function ajaxFunction(){var xmlHttp;try  {  // Firefox, Opera 8.0+, Safari  xmlHttp=new XMLHttpRequest();  }catch (e)  {  // Internet Explorer  try    {    xmlHttp=new ActiveXObject("Msxml2.XMLHTTP");    }  catch (e)    {    try      {      xmlHttp=new ActiveXObject("Microsoft.XMLHTTP");      }    catch (e)      {      alert("Ez duzu AJAX erabiltzerik!");      return false;      }    }  }  xmlHttp.onreadystatechange=function()    {    if(xmlHttp.readyState==4)      {      document.myForm.time.value=xmlHttp.responseText;      }    }  xmlHttp.open("GET","datuak.jsp",true);  xmlHttp.send(null);}

HTML BARRUAN:
<form name="myForm">
Name: <input type="text"
onkeydown="ajaxFunction();" name="username" />
Time: <input type="text" name="time" />
</form>

Enpresa partehartzaileak
IBM
BEA Systems
Borland
Dojo Foundation
Eclipse Foundation
Google
Laszlo Systems
Mozilla Foundation
Novell
Openwave Systems
Oracle
Red Hat
Yahoo!
Zend Technologies
Zimbra


(Ingelesez) Open Ajax
OpenCL
OpenCL (Open Computing Language, euskaraz Konputazio lengoaia irekia) aplikazioen programazio interfaz batez eta programazio-lengoaia batez osatua dago. Elkarrekin prozesatzeko unitate zentraletan zein prozesamendu grafikoko unitateetan exekuta daitezkeen lan eta datu mailako paralelismodun aplikazioak sortzea ahalbidetzen dute. Lengoaia C99an oinarritua dago, funtzionaltasun batzuk ezabatuz eta operazio bektorialekin hedatuz.
Applek sortu zuen jatorrizko espezifikazioa eta Khronos Taldeari proposatu zion estandar ireki eta eskubidez aske bat bihur zezan. 2008ko ekainak 16an Khronosek Compute Working Group sortu zuen estandarizazio prozesua aurrera eramateko.
OpenCL Mac OS X v10.6 ("Snow Leopard")en zati da. AMDk OpenCL babestea erabaki du Close to Metal izeneko bere antzinako APIaren ordez.

Adibidea
Adibide honek Fourierren transformatu azkar bat kalkulatzen du. API deritzenak honakoak dira:

Kalkulua bera honako hau da:


GPGPU
CUDA
Close to Metal
BrookGPU
Lib SH
Larrabee (GPU)


(Ingelesez)OpenCLren webgune ofiziala
OpenTrad
OpenTrad itzulpen automatikoa eskaintzen duen kode irekiko sistema da. Espainiar estatuko lau hizkuntza kontuan hartuta diseinatu zen: euskara, galiziera, gaztelania eta katalana. Gaur egun, 20 hizkuntza bikote baino gehiagoren arteko itzulpenak egin ditzake, eta asturiera ere sartu dute. Euskarari dagokionez, gaztelaniatik itzultzeko baino ezin da itzuli. Helburutzat dute itzulpen aukerak ahalik eta gehien zabaltzea.

Sorrera
Opentrad itzultzaile automatikoa 2006ko maiatzean aurkeztu zen, Kataluniako Unibertsitate Politeknikoan. Hurrengo hizkuntzen artean itzulpenak egiteko balio du: asturiera,gaztelania, galiziera, katalana, valentziera eta euskara. Itzulpen automatiko hau Source Forge-ren bidez sailkatzen da, azken programazioaren gune garrantzitsuena baita.

Sortzaileak
2004an hasi zen OpenTrad deituriko itzulpen automatikoko programak zazpi partaide ditu, hauen arteko elkarlanaren ondorio izan zen:

Eleka Ingeniaritza Linguistikoa/Elhuyar Fundazioa: Iñaki Arantzabal, Iñaki Irazabalbeitia.
Vigoko Unibertsitateko Informatika Hizkuntzalaritzako Mintegia: Xavier Gómez Guinovart.
Alakanteko Unibertsitateko Transducens taldea: Mikel L. Forcada.
Kataluniako Unibertsitate Politeknikoa (TALP): Lluis Padró.
Euskal Herriko Unibertsitateko Ixa taldea: Iñaki Alegria.
Imaxin Software: José Ramón Pichel Campos.
Elhuyar Fundazioa: Josu Waliño.

Zergatiak
Euskara, hizkuntza guztiak bezala, indarra hartzen ari da Interneten. Horren ondorioz, itzulpen automatikoko programa edota gune bat nahiko ondo dator. Modu honetan, euskal orrialdeak itzultzeko aukera izango dute Interneteko erabiltzaile guztiak.

Finantzaketa
Industria, Merkataritza eta Turismo-ko Ministerioa, I+G+B Plan Nazionala eta Ikerketa Teknikoak Sustatzeko Programa-k baliabide ekonomikoak eskeini dituzte proiektu hau aurrera atera ahal izateko.
Azken urte honetan Eusko Jaurlaritzak ere diru-laguntzak eskaini dizkio proiektu honi.
Dena den, programa honen erabilera guztiz doakoa da Interneteko erabiltzaileentzat. Hau gutxi izango balitz, murrizketarik gabe sartzeko aukera dago orrialdean.

Helburua
Software librea sortu izan nahi dute; abiadura handiko eta kode irekiko itzulpen automatikoko bi gailu edo motor garatzea da OpenTrad proiektuaren helburua. Horietako bat hizkuntza ahaideko bikoteentzat da, transferentzia sintaktiko partziala egiteko; bestea berriz, transferentzia sintaktiko osokoa, elkarrengandik urrutiago dauden hizkuntz bikoteentzat. Proiektu honetako partaide den erakunde batek garatutako motorrak izango dituzte oinarri gailu horiek. Proiektu honen amaieran, gehigarri tekniko batek zehatzago deskribatzen du itzulpen automatikoko sistema horien diseinua.
Zientzia.net-ek Opentraden helburuei buruzko Iñaki Aranzabalek esandako hitz batzuk: "batetik, galegoa-gaztelania eta katalana-gaztelania bikoteentzat itzultzaile automatiko ona, azkarra eta kode irekikoa lortu nahi genuen, eta, bestetik, gaztelaniatik euskarara itzultzeko prototipoa. Kontuan izan behar da hizkuntza guztien abiapuntua ez zela berdina: gaztelania-katalana bikotea nahiko aurreratua zegoen, eta, beste muturrean, gaztelaniatik euskarara automatikoki itzultzeko, ia dena egiteko zegoen" [1].
Hona hemen hizkuntza-bikoteak:

Gaztelania <--> Katalana/Valentziera
Gaztelania <--> Galegoa
Gaztelania --> Euskara
Proiektuaren azken helburua da goian aipatutako hizkuntza-bikoteen arteko itzulpenak egiteko gai den sistema-prototipoa sortzea, eta partzuergoko partaide diren enpresek sistema hedatzea eta merkaturatzea da, itzulpen automatikoaren erabilera hainbat arlotan hedatuz.

Berrikuntza teknologikoak
Opendradek hainbat berrikuntza garrantzitsu ekarri ditu:

Gaztelania-euskara itzulpen automatikorako sistema sortu du eta momentuz euskara-gaztelania itzultzen duen itzultzaile automatiko bakarra da.
Estatu espainiarreko hizkuntzen artean, itzulpen automatikorako kodea eta datu linguistikoen irekiera eta estandarizazio bat eragin du. Horrek, eduki eleanitzeko sorkuntza-prozesuetan eragiten duen elkarrekintza, modularitatea eta integratzeko gaitasuna ahalbidetzen du.
Talde unibertsitarioetan erabiltzen diren teknologiei esker, itzulpen-abiadura handia du (adibidez, egoera finituko teknikak).

Erabilerak
Euskarazko itzulpenak jarduera komertzialerako erabili izan ohi dira eta horrek murrizketa batzuk eragin ditu, gaizki erabil ez dadin:

50 lerro baino ezin dira itzuli
Ezin da dokumenturik itzuliHala ere, web guneetako edozein testu itzul daiteke. Dagoeneko bi egunkarik erabiltzen dute: "El Correo Gallego", normalean gaztelaniaz editatzen dena eta orain galegozko bertsioa duena eta "La voz de Galicia", egun bere bertsio elektronikoa galegoz egiten duena.

Funtzionamendua
Opentradek hamar urrats egiten ditu, Vigoko Unibertsitatean aurkeztutako txostenaren arabera:
Desformateatzea, hemen testua HTML hizkuntzatik banatzen dira.
Analisi morfosintaktikoa
Hitz homografoen anbiguotasunak kentzea
Analisi sintaktikoa
Egitura transferentziak, gaztelania, euskara, katalan eta galegorako.
Transferentzia lexikoak: hitzen itzulpena.
Sorkuntza sintaktikoa, soilik gaztelania-euskera bikoterako.
Sorkuntza morfologikoa
Sorkuntza ondokoa: ortografiari lotutako aldaketak, hala nola apostrofoak, laburdurak...
Berriz formateatzea: testua berriro HTML hizkuntzan ipintzea.Itzulpenerako behar diren tresnak nahiz erabiltzen diren kodeak SourceForgeren bidez eskura daitezke.
Itzulpenak ez dira adibideetan oinarritzen; hala ere, etorkizunean teknika hori erabiltzeko asmoa dute. Oraingoz, bi teknologia ditu oinarri: Apertium, antzekotasunak dituzten hizkuntzen artean itzulpenak egiteko; eta Matxin, egitura ezberdinak dituzten hizkuntzen artean erabiltzekoa.
Erabilitako teknologia automatetan oinarritua dagoenez, itzulpenak nabigazioa bezain arin egin daitezke. Horrela, nahi ditugun orrien itzulpena lor dezakegu, denbora askorik galdu gabe.
Azkenik, aipatu beharrekoa da gehienez 16.384 karaktere sar daitezkeela, itzultzeko.

Gazi-gezak
IXA taldeak Azpeitiko Euskara Patronatuaren webgunean argitaratutako artikuluaren arabera, 2006an hauek ziren akats-tasak:

Gaztelania-katalana eta gaztelania-galegoa itzulpenetan, %4 baino ez dira aurkitutako akatsak.
Gaztelania-euskera itzulpenetan, akatsen ehuneko gordina %32,90 izan da. Hala ere, euskararen berezitasunak kontuan hartuta, ehuneko hori konparagarri izan dadin normalizatu egin behar da; beraz, tasa garbia %24,80 da.Horri buruzko ohar txiki bat egin behar da: itzulpen sistemen akats tasak % 10etik beherakoa izan behar du produkzio sisteman sartu ahal izateko. Horrenbestez, gaztelania-euska sistema prototipotzat dago definituta.
Akatsen iturburua bi multzotan sailkatzen ahal da:

Gaztelania-galegoa eta gaztelania-katalana sistemetan, hiztegietan ageri ez diren hitzek ematen dituzte arazo nagusiak.
Gaztelania-euskera sisteman, sintaxiak eta deklinabideek ematen dituzte buruhauste gehienak.Nahiz eta itzulpenen egokitasuna hobetu daiteken, nahiko arin jasotzen dira emaitzak. Alde horretatik sortzaileak pozik daude, Iñaki Aranzabalen hitzetan.
Abantaila aipagarrien artean, hauek daude:

Noranzko biko itzulpenak eskaintzen dituzte.
Integrazio osoa ahalbidetzen du.
Hornitzaileari independentzia ematen dio.
Erabiltzaileen komunitatea garatzea sustatzen du.

Parte-hartzaileak
Eleka Ingeniaritza Linguistikoa (Ixa taldeak eta Elhuyar Fundazioak sortutako enpresa)
Vigoko Unibertsitatea (Informatika Hizkuntzalaritzako Mintegia). Vigoko Unibertsitateko hizkuntza informatikako mintegiak, batez ere, gaztelaniatik galegora eta alderantzizko itzultzaile automatikoa sortzen lagundu du, Opentrad proiektuan.
Alacanteko Unibertsitatea (Itzulpen taldea)
Kataluniako Unibertsitate Politeknikoa (TALP taldea)
Euskal Herriko Unibertsitatea (Ixa taldea)
Imaxin Software
Elhuyar Fundazioa



Itzulpengintza
Itzulpengintza automatikoa
IXA taldea


OpenTrad
Opentrad aurkezpena (2006ko maiatzak 30).
Eleka Ingeniaritza Linguistikoa
Elhuyar Fundazioa
Imaxin Software
Euskal Herriko Unibertsitateko Ixa taldea
Kataluniako Unibertsitate Politeknikoa
Vigoko Unibertsitateko Informatika Hizkuntzalaritzako Mintegia
«Opentrad: emaitzak eta akatsak», Zientzia.net atariko artikulua, 2006-09-19.
OpenTrad Elhuyar Fundazioaren weborrian.
Opentrad: Gaztelaniatik euskararako itzulpen automatikoa sarean Sustatu. (2007, Maiatzak 7)
(Gaztelaniaz) Opentrad ofrece a los internautas el primer traductor. Diseño página web (2007, Maiatzak 16)
(Gaztelaniaz) Nace en Internet el primer traductor libre de lenguas cooficiales de España. El Mundo. (2007, Maiatzak 16)
Optimizazio (matematika)
Matematikan, hoberenatzea edo optimizazioa helburuko funtzio bat maximizatu edo minimizatu egiten duten ebazkizunen azterketa eta ebazpena da. Orokorrean eta zehatzago, hobereneratze-ebazkizun batean:
                f       :       A       →                R                   f:A\rightarrow \mathbb {R} }  funtzio baterako,                          x                    0                       ∈       A            x_{0}\in A}  balioa bilatu behar da helburuko funtzioa maximizatzeko, hots                 f       (                x                    0                       )       ≥       f       (       x       )            f(x_{0})\geq f(x)}  egiten duena                 x       ∈       A            x\in A}  balio guztietarako; edota minimizatzeko, hots                 f       (                x                    0                       )       ≤       f       (       x       )            f(x_{0})\leq f(x)}  egiten duena                 x       ∈       A            x\in A}  balio guztietarako. Ohikoa da, aldi berean,                 x                   x\,}  aldagaiak har ditzakeen                 A                   A\,}  multzoko balioei buruz murrizketak ezartzea.
Hobeneratzeak aplikazio zabalak ditu: ekonomian, etekinak (helburuko funtzioa) maximizatzeko burutu beharreko ekoizpena (aldagaia) zein den; motore baten errendimendua (helburuko funtzioa) maximizatzeko erantsi beharreko erregaiaren ezaugarri kuantitatibo bat (aldagaia) zehaztea; erreakzio kimiko batek behar duen tenperatura (helburuko aldagaia) minimizatzeko, osagai baten kopurua (aldagaia) zenbat izan behar den.



Ordenagailu
Ordenagailua edo konputagailua programa informatiko bat aplikatuz datuak prozesatzeko gai den gailu elektronikoa da. Tresna digital eta elektronikoa da, bere osagaiak digitalak direlako eta erabil dezakeen informazioak diskretua edo kuantifikagarria izan behar direlako (zenbakiak, testua, irudiak, bideoa edo soinua...).

Ordenagailua helburu orokorreko makina automatikoa da, era askotako kalkulu edo eginkizunak burutu ditzake eta. Moldagarria da hainbat lanetarako. Nahi ditugun emaitzak lortuko dituen programa idazteko gauza bagara, gero konputagailuak automatikoki erabiliko du programa hori, inoren laguntzarik gabe eta nahi beste aldiz. Programa agindu-sekuentzia bat da, eta aginduak, konputagailuak ulertzen dituen eragiketa logiko edota aritmetikoak. Horregatik, konputagailua programagarria dela esaten da, eta programak egiteko moduak eta teknikak aztertzen dituen informatikaren arloari programazioa deritzo. Programak idazteko programazio-lengoaiak erabiltzen dira. Gainera, ordenagailuak agindu horiek arin-arin egingo ditu, informazio-kantitate handia erabiliz eta errorerik gabe.
Konputagailuak maneiatzeko eta diseinatzeko teknikak aztertzen dituen diziplinari informatika deritzo. Oro har, informazioaren tratamendu automatikoaren zientzia da informatika.

Ezaugarriak
Abiadura: konputagailu guztiek kalkuluak abiadura ikaragarrian egiten dituztela esan daiteke, eskuzko kalkuluen edo makina mekanikoz baliaturiko kalkuluen abiadurarekin konparatuz gero. Baina nola neurtu konputagailu baten abiadura? Komeni da bereiztea, batetik, prozesadorearen abiadura, eta, bestetik, konputagailuaren errendimendua. Prozesadorearen abiadura GHz-etan ematen da, eta CPUaren erlojuaren maiztasuna (erloju-abiadura) adierazten du. Zenbat eta altuago izan maiztasuna, orduan eta eragiketa gehiago egingo ditu segundoko. Segundo batean mila milioi (109) eragiketa burutzeko gauza bada prozesadorea, GHz batekoa dela esaten dugu. 2008ko prozesadoreen abiadura 2,6 eta 3,5 GHz artekoa da. Konputagailuaren errendimendua neurtzeko, bestelako neurri batzuk izango ditugu kontuan. MIPS (milioi bat agindu segundoko), MFLOPS (milioi bat eragiketa zenbaki errealekin segundoko), edo proba-bankuak (programa edo programa-banku jakin bat exekutatzen da konputagailuan osagai desberdinen errendimendua neurtzeko).
Edukiera: edukierak konputagailuan zenbat informazio gorde edo biltegiratu daitekeen adierazten du. Informazio hori konputagailuaren memoria-sisteman edo Interneten bidez konektatuta dagoen beste konputagailu batean gorde daiteke. Konputagailuan informazioa gordetzeko erabiltzen den oinarrizko unitatea bytea da. Bytea 8 bitez osatuta dago eta, oro har, karaktere bat edo zenbaki bat gordetzeko balio du. Konputagailuaren edukiera neurtzeko erabiltzen diren unitateak bytearen multiploak dira. Gaur egungo konputagailu pertsonaletan erabiltzen diren ohiko unitateak megabyteak eta gigabyteak dira. Megabyte bat (MB = 220 byte) milioi bat karaktere dira gutxi gorabehera, eta gigabyte bat (GB = 230 byte), mila milioi karaktere. Adibidez, CD batek 700 MB ditu, eta DVD batek, 4,5 GB. 2008an saldu ziren konputagailu pertsonal estandarretan, memoria nagusia 1 GB eta 2 GB artekoa izan zen, eta kanpo-memoria (disko gogorra), 160-500 GBkoa. Interneten eskura dagoena askoz gehiago da, noski; esaterako, zenbatetsi izan da, bakarrik ingelesez, bilioi bat hitz zegoela 2006an (milioi bat milioi hitz!). Kontuan hartu liburu arrunt batek 100.000 hitz inguru dauzkala, eta zenbatetsi dela pertsona ikasi batek bizitza osoan 300 milioi hitz irakurtzen dituela.
Moldagarritasuna: konputagailuak helburu orokorreko makinak direla esan dugu. Baina konputagailu batzuk problema-mota zehatz batean espezializatuta daude, eta beste problema-mota batzuk burutzen motelagoak izango lirateke. Adibidez, egun, gero eta konputagailu txiki gehiago ditugu gure inguruan (etxean edo lantokian), konfigurazio minimo batekin helburu zehatz bakarra dutena, esate baterako, arropa-garbigailua, kamera digitalak, automobilak, robotak edo umeen jostailuak kontrolatzeko gailuak. Dena dela, konputagailu guzti horiek oinarrizko elementu berekin osatzen dira, eta erabilpen oso desberdinak dituzten konputagailuak antolatu ahal dira.
Fidagarritasuna: kalkuluak ziztu bizian burutzen ditu ordenagailuak, baina hori bezain garrantzitsua da kalkulu horien errore-marjina eskuz egindako kalkuluena baino askoz txikiagoa dela. Konputagailuaren beste funtsezko ezaugarri bat fidagarritasuna da. Gaur egungo konputagailuak oso fidagarriak dira, hau da, oso seguruak. Horrek ez du esan nahi ez dutela okerrik egiten, baizik eta erroreren bat gertatzekotan konputagailuaren mekanismoen bidez igarri eta, askotan, zuzentzen dela. Gertatzen diren errore gehienak giza akatsen ondorioak dira (programari, datuei edo sistema eragileei dagozkienak).

Osagaiak
Konputagailuen arkitektura John Von Neumannek 1945. urtean proposatutakoa da oraindik, funtsean, oinarrizko egitura gisa.
Lau atal edo osagai nagusi bereizten dira. Sarrera/irteerako azpisistema bi norabidetan erabiltzen da; batetik, konputagailuaren informazioa (programak eta datuak) sartzeko, eta, bestetik, konputagailuak lortzen duen emaitza kanporatzeko. Programa memorian gordeko da prozesadoreak exekuta dezan. Sistemaren informazio-trukea busen bidez egingo da.
Konputagailu baten osagaiak hauek dira:

Prozesatzeko Unitate Zentrala (PUZ, prozesatzeko unitate zentrala, edo CPU, central processing unit)): Kontrol unitatea, erregistroak (exekutatzen den programaren eta prozesadorearen informazioa gordetzen dute) eta unitate aritmetiko-logikoak (memorian dauden instrukzioak deskodetze eta exekutatzen ditu) osatzen dute.Unitate aritmetiko-logikoa (ALU, arithmetic and logic unit): Eragiketa aritmetikoak (batuketa, kenketa, biderketa…) eta logikoak (konparazioak, and, or,not, …) egiten ditu. Datuak memoria nagusitik hartzen ditu.
Kontrol-unitatea: Konputagailuaren funtzionamendu guztia gidatu eta kontrolatzen du. Memoria nagusian dauden makina-instrukzioak irakurtzen ditu bata bestearen ostean, beharrezko diren kontrol seinaleak sortzen ditu eta irakurritako instrukzioak exekutatzen ditu. Exekutatu behar den instrukzioa memorian zein posizioan dagoen jakiteko, programaren kontagailua erabiltzen da.
Erregistroak: Datuak aldi baterako gordetzeko erabiltzen dira. Oso edukiera txikiko baina atzipen-abiadura izugarriko memoria antzeko elementu batzuk dira. Horrexegatik, maiz erabiltzen diren datuak erregistroetan gordetzen dira. Gehienetan erregistro berezi bat dago, akumuladorea, hemen eragiketa baten emaitzak gordetzen dira eta bere edukian eragiketa multzo bat egiten dira.Busak: konputagailuaren osagai garrantzitsuenak lotzen dituzte. Datuak (seinale elektrikoak) osagaien artean bidaltzeko elektrizitatearen hari eroaleak dira.
Memoria Nagusia: Unitate honetan, informazioa (datuak eta programak) gorde daiteke modu egonkorrean geroago eskuratzeko. Programen exekuzioa azkarragoa izan dadin, memoria-sisteman zenbait memoria mota erabiltzen dira: cache memoria (azkarrena), memoria nagusia (RAM, random access memory, motakoa, irakurketak eta idazketak onartzen dituena), diskoak (kanpo-memoria) eta abar. Cachea eta memoria nagusia CPUarekin lotuta daude; kanpo-memoria, berriz, sarrera/irteerako unitateekin. Memorien barne-egiturari begira, esan dezakegu gelaxkatan antolatzen direla, eta horietako bakoitza helbide baten bidez atzitzen dela.
Sarrera/irteera unitateak: erabiltzailearekiko komunikazioa unitate honen bidez egiten da. Bi osagai-mota bereizten dira: sarrera-unitateak eta irteera-unitateak. Programa (aginduak) eta datuak sarrera-unitateen bidez ematen zaizkio konputagailuari. Sartutako informazioa memorian gordeko da. Ohiko sarrera-unitateak hauek dira: teklatua, sagua, mikrofonoa, eskanerra, CD- eta DVD-irakurgailuak... Emaitzak irteera-unitateen bidez kanporatzen dira, erabiltzaileak eskuratu ditzan. Ohiko irteera-unitateak hauek dira: pantaila, bozgorailuak, inprimagailua, CD- eta DVD-grabagailuak... Zenbait unitate sarrerarako zein irteerarako erabil daitezke: USB memoria, disko-unitateak, ukipen-pantaila... Kanpo-memoriak sarrera/irteerako unitate bereziak dira, mota guztietako informazioa (aginduak eta datuak) gordetzen dute, geroago irakurtzeko prest egon dadin.Oinarrizko osagai horiez gain beste osagai bi oso garrantzitsuak dira:

Periferikoak: bi talde desberdindu daitezke, alde batetik, memoria lagungarriak, edukiera handiko biltegiratze euskarri bezala erabiltzen direnak, eta beste alde batetik, sistema eta kanpoko komunikazioa ezartzen duten unitateak ditugu.
Kanala: periferikoen eta memoria zentralen arteko informazioaren transferentzia gestionatzen du.Goian aipatutako egitura konplikatu daiteke konputagailu bakar batek prozesu ugari izan ditzakeelako bere barruan, edo, alderantziz ere, prozesu bakar bat aurrera eramateko hainbat prozesadore erabil daitekeelako. Honen arabera bi eredu orokor bereizten dira:

Mulltiataza (Multitasking). Egungo konputagailu gehienek multiataza moduan ibiltzen dira. Ordenagailuaren funtzionatzeko modu bat da hori, baliabideak partekatzen dituzten ataza bi edo gehiago aldi berean exekutatzeko aukera ematen duena. Ataza bakoitzari denbora­tarte txiki bat esleitzen zaio txandaka, baina erabiltzaileari ataza guztiak aldi berean egiten direla iruditzen zaio. Aldi berean egikari daitekeen ataza kopurua ataza motaren eta sistemaren ezaugarrien araberakoa da (unitate zentralaren abiadura, memoria­ahalmena, etab.).
Multiprozesadorea (Multiprocessing). Zenbait konputagailuk beren zereginak CPU bi edo gehiagoren artean bana ditzakete, horrela multiprozesadore­konfigurazio bat sortuz. Hori, orain dela gutxi arte, konputagailu handiekin bakarrik erabili ohi zen, baina azken urteetan konputagailu pertsonaletan ere hasi da erabiltzen. Prozesadore horiek antolatzeko bi arkitektura nagusi daude, memoria partekatua dutenak multiprozesadore edo SMP (symmetric multiprocessor) izenekoak– eta memoria pribatua dutenak –multikonputagailuak edo MPP (massively parallel processor) izenekoak–. Oraingoz prozesadoreen kopurua txikia izaten da konputagailu pertsonaletan (2 edo 3 gehienetan, baina batzuk 8 prozesadore edukitzera ailegatzen dira), superkonputagailuetan, ordea, ehunka edo milaka CPU koordinatzera ailegatu izan da, gela oso bat betez.

Konputagailuaren funtzioak
William Stallings-en sailkapena jarraituz ordenagailuen funtzioak lau dira:

Datu-prozesaketa: ordenagailura sartu eta biltegiratzen diren datuak era askotakoak badira ere, datuak maneiatzeko prozedurak funtsean gutxi dira.
Datu-biltegiratzea: ordenagailu bat datuak gordetzeko gai izan behar da, bai aldi baterako bai betiko. Biltegiratzeko euskarria memoria da, bai hegazkorra (memoria nagusia) edo ez-hegazkorra (memoria lagungarria).
Datu-transferentzia: ordenagailuak kanpoko gailuekin komunikatzeko gai izan behar da. Horretarako sarrera, irteera eta sarrera-irteerako periferikoak ditu. Datu transferentzia lokala edo distantzia handikoa.
Kontrola: azkenez, aipatutako hiru funtzioak bere helburuak ordenatuta eta erabiltzailearen beharrak asetzeko, kontrol baten menpean egon behar dira. PUZaren barruan dagoen unitate kontrola lan honetaz arduratzen da.

Konputagailu-motak
Tamainaren, prozesadorearen eta aplikazioaren arabera, konputagailu-mota hauek azaltzen zaizkigu gure eguneroko bizitzan:

Konputagailu pertsonala (PC): tamaina txikiko ordenagailua da, dituen ezaugarriak kontuan hartuta, erabiltzaile bakarrarentzat pentsatua, hau da, une oro lanean pertsona bakarra onartzen duena. Etxeetan edo bulegoetan egoten direnak ordenagailu pertsonalak dira. Mahai gaineko ordenagailu ere esaten zaie. Lantoki gehienetan, sare lokal baten bidez, hainbat PC konektatuta egoten dira.Konputagailu eramangarria (laptop): pisu eta tamainarengatik pertsona batek berekin erraz eraman dezakeen konputagailu pertsonala.Zerbitzari edo ostalaria: sare batera konektatuta dagoen eta beste ordenagailu bat edo batzuk zerbitzuz eta informazioz hornitzen dituen ordenagailua. Era askotako ostalariak daude: gainerako terminalak hornitzen dituen ordenagailu nagusia, bezeroak hornitzen dituen zerbitzaria, periferikoak hornitzen dituen ordenagailu pertsonala eta abar. Bereziki, webgune baten edo gehiagoren orriak eskaintzen dituenari esaten zaio.Konputagailu txertatua: helburu oso zehatza betetzen duen konputagailua. Konputagailu txertatuen elementu osagarrien konfigurazioa minimoa izaten da.PDA (palmtop): laguntzaile digital pertsonala (ingelesez: personal digital assistant) deitua. Eskuan erabiltzeko konputagailu txikia da. Gehienetan, telefono mugikorra, web-nabigatzailea, multimedia-ikuskatzailea eta ukipen-pantaila ere integratzen ditu.Konputagailu nagusia (mainframe): enpresetan aplikazio bereziak edo handiak exekutatzeko erabiliak. Sare lokal bat osatzen duten gainerako ordenagailuak eta periferikoak ordenagailu nagusira konektatzen dira, eta, horien bidez, erabiltzaileak ordenagailu nagusiko informazioa erabil eta manipula dezake. Sistema eragile bat baino gehiago onartzen dute, eta abiadura handikoak dira. Memoriaren araberako tamaina izaten dute, eta handienek hainbat gigabyteko memoria nagusia eta hainbat terabyteko disko-memoria dituzte. Dezente azkarragoak izan ohi diren beste unitate batzuen esku uzten ditu ordenagailu nagusiak tarteko zenbait lan edo lan espezializatuak.Superkonputagailuak: oso kalkulu handiak eta konplexuak egin ahal izateko eraikitzen dira. Kriptografian, simulazioan eta grafikoen tratamenduan erabiltzen dira batez ere. Gehienetan, prozesadore ugari (ehunka edo milaka) makina “bakar” batean integratzen dira, denak elkarrekin lan egin dezaten (multiprozesadoreak, terminal-taldea).


Sistema informatiko
Terminal
Mainframe
Hardware
Superkonputagailu
Konputagailu-sarea
ENIAC


Ordenagailuen hastapenaren artikulua
Makroordenagailuen artikulua
Ordenagailu eramangarriak, hobekuntza askoren lekuko. Zientzia.net atarian
Zientzia.net atariko artikulua: "The Baby: lehenengo ordenagailu elektronikoa" (2006/06/01)
Ordenagailu eramangarri
Ordenagailu eramangarria, ingelesez laptop ere deiturikoa, ordenagailu txiki mugikorra da eta bere pisua 1 eta 3 Kg-ren artean egon ohi da. Ordenagailu eramangarri hauek gai dira mahai gaineko ordenagailuek egiten duten lan gehiena egiteko, baina abantailekin, izan ere, txikiagoak eta arinagoak izatean gain, deskonektatuta egon daitezke denbora tarte batean.

Historia
Gaur egun merkatuan erabilienak diren ordenagailuak, ordenagailu eramangarriak dira. Merkatuan bertan daukan indarra oso handia da, mahai gaineko ordenagailuak ordezkatzera iritsi baitira.
Ordenagailu eramangarrien abantaila hauek duten mugikortasuna da, nahi duzun lekura eramateko aukera ematen baitizu ordenagailu mota honek. Gainera beste ordenagailuek egiten dituzten funtzio berak egiteko gai da.
Lehenengo ordenagailu eramangarria Epson HX-20a izan zen, 1981ean sortua. Sortze honek onura handiak ekarri zizkien zientzialari, militar, enpresari eta beste profesional askori, bertan ikusi baitzuten ordenagailua beraiekin eramateko aukera ( lantokira, etxera, nahiz beste edozein lekura) behar zuten informazio guztiarekin batera.
1982. urtean atera ziren lehenengo ordenagailu eramangarriak merkatura gaur egun duten formatuarekin. Bere hasierako prezioa 10.000 dolarretakoa izan zen (garai hartarako oso garestiak) eta honen ondorioz, herritar gutxiren eskutan egon ziren.
1991. urtean Apple-ek bere ordenagailu eramangarria atera zuen merkatura, eta hau estandarra bihurtu zen ondoren atera ziren gainontzekoentzat. 1995. Urtean, berriz, Windows 95en sorrerarekin, ordenagailu eramangarrien aukera nabarmenki handitu zen.

Osagaiak
Ordenagailu eramangarrien osagai asko mahai gaineko ordenagailuen antzekoak dira, baina normalean, tamaina txikiagokoak izan ohi dira. Osagai batzuk aipatuko ditugu:

Kontsumo baxuko PUZ ( prozesatzeko unitate zentrala): Intel Pentium M edo AMD Turion.
2,5 hazbete edo gutxiagoko disko gogorra du, mahai gaineko ordenagailuena 3,5 hazbetekoa izanda.
Memoria RAM SO DIMMen (Small Outline DIMM) modulu txikiagoak mahai gaineko ordenagailuen DIMMekin alderatuta.
CD edo DVD irakurle eta grabagailu murriztua.
Teklatu integratua.
TFT erako pantaila integratua, honek tapa moduan jokatzen duelarik bere garraioa erraztuz.
Ukimenezko touchpad panela, erakuslea gidatzeko arratoia erabili beharrean.
Kargatzailea (erabiltzen den bitartean kargatu daiteke denbora eta energia optimizatzeko.

100 dolarreko ordenagailu eramangarria
2005. urtean, MIT Media Lab-eko kide unibertsitarioek, Nicholas Negroponte barne, 100 dolarreko ordenagailu eramangarria eta ordenagailu eramangarri bat ume bakoitzeko proiektua aurrera eraman zuten. Honen helburua ordenagailu eramangarri merkeak diseinatzea, ekoiztea eta banatzea izan zen, munduko ume bakoitzari jakintza eta hezkuntza metodo berriak edukitzeko aukera emateko. Hauek gobernuei salduko zizkieten, hauek gero umeei eskoletan banatzeko. Ordenagailu hauek, dagoeneko beren prototipo aurkeztuekin, GNU/Linux sistema eragilea izango dute eta energia dakarten biradera baten bidez jasoko dute. Gainera, hari gabeko atzipena edukiko dute makina bat baino gehiago batera Internetera konektatu ahal izateko.


Netbook



Orga-itzulera
Informatikan eta konputazioan orga-itzulera (CR, "carriage return") ASCII, Unicode edo EBCDIC kodifikazioen kontrol-karaktereetako bat da. Tekla honek, inprimagailu edo pantaila batek kurtsorea lerro baten lehenengo posiziora eraman dezan ahalbidetzen du. Batzuetan lerro-jauziarekin (LF) batera erabiltzen da; honek hurrengo lerroan jartzen du kurtsorea.

Historia
Orga-itzulera idazmakinetan du jatorria. Papera orga izeneko zilindroaren gainean jartzen da. Lerro oso bat idatzitakoan orga-itzulera izeneko palanka edo mekanismoa aktibatzen da eta hurrengo lerroko hasieran jartzen du kurtsorea.

Adierazpidea
Unicode eta ASCII kodifikazioetan, orga-itzulera 13 karaktare hamartarrarekin adierazten da (0D hamaseitarrra).
C programazio lengoaian eta bertatik deribatu direnetan \r erabiltzen da.
HTMLn berriz, orga-itzulerak eta lerro-jauziak zuriune batekin adierazten dira.


Lerro-jauzia



Pantaila-babesle
Pantaila-babeslea monitorearen irudi-kalitatea mantentzeko diseinatu den ordenagailu-programa bat da, berau erabiltzen ez denean irudiak mugimenduan jartzen dituena. Honela, aurrezarritako aldi batean ez bada teklarik sakatzen edo sagua mugitzen, pantaila-babeslea martxan jartzen da. Gaur egun, pantaila-babesleak segurtasun helburuekin edo dibertsiorako erabiltzen dira nagusiki.

Historia
Hasiera batean pantaila-babeslea irudi baten grabatu iraunkor bat pantailan saihesteko garatu zen. Monitore zaharretan (zuri beltzekoetan) fenomeno hau maiz gertatzen zen irudi baten aldi luze bateko esposizioaren ondoren, hori dela eta pantailak sortutako izpietako elektroiek puntu berean denbora luzean jotzen zuten, leku horretan kolore-galera sortuz.
Pantaila-babesleak arazo hau saihesten du pantaila guztiz zurituz, edo irudiak edo testua erakutsiz pantailaren gune batzuk freskatu gabe geratzea saihesteko.
Pantailak babesteaz gain, pantaila babesleek atzeko planoan atazak exekutatzeko balio dute ordenagailua piztuta mantenduz, prozesaketaren potentzia galtzea saihestuz. Adibidez, birus-kontrakoa exekutatzea baimentzen du edo konputazio banatuko proiektuekin lan egitea.
Pantaila-babeslea amaitzeko pasahitz bat eska dezan konfiguratu daiteke, lana babesteko.



Pantailako atzeko plano
Informatika munduan, pantailako atzeko planoa, pantailako horma-papera edo pantailako horma irudia esaten zaio, ordenagailu pertsonaletan, tabletetan eta komunikazio gailuetan, pantailan ezartzen den argazki edo irudi apaingarriari. Sistema eragileek horma irudi bat edo batzuk izaten dituzte lehenetsita eta normalean erabiltzaileari horma irudi berri bat ezartzeko, pertsonalizatzeko, aukera eskaintzen dute.
Gehien erabiltzen diren pantailetako horma-paperak argazkiak izaten dira, edo argazkien segida automatikoak. Irudi infografikoak, infografiak eta animazioak ere erabiltzen dira.





Partizio editore
Partizio editore bat biltegiratze sistemetako (disko gogor, USB memoriak edo biltegiratze beste sistema batzuetako) diskoaren partizioak ikusi, sortu, aldatu eta ezabatzeko tresna bat da.
Partizio bat biltegiratze sistema baten atal edo zati bat da. Gailu bat zenbait partiziotan segmentatzean posiblea da datu batzuk besteekiko isolatzea, eta aldi berean hainbat sistema eragile izatea.
Unitate bat hainbat partizioetan zatitu ahal da, edo hainbat unitatte partizio bakar batean elkartu. Partizio-editoreak partizio bat txikiagotzeko erabili ahal dira, edo hainbat partizio ezberdin bakar batean batzeko.


Diskoaren partizioa
GParted
KDE Partition Manager
(Ingelesez) Partizioak egiteko softwarearen zerrenda


Parted Magic - Bootable OS on CD with an emphasis on partition editing.
Gparted - GNOMEren partizio-editorea. Linux sistema eragilerako eskuragarri dagoena (LiveCD-n edota USB Memorietan ere.
Programazio-lengoaien teoria
Programazio-lengoaien teoria informatikaren adar bat da, programazio-lengoaien eta beren ezaugarrien diseinuaz, inplementazioaz, analisiaz, karakterizazioaz eta sailkapenaz arduratzen dena. Diziplina anitzeko eremu bat da, matematika, softwarearen ingeniaritza, hizkuntzalaritza eta zientzia kognitiboen jakintza-arloekin zerikusia (eta, zenbaitetan, bai eragina ere) duena. Informatikaren adar ezagun eta aintzatetsia da, eta, 2006ko dataz, ikerketagai garrantzitsu bat, emaitzak PLTari buruzko aldizkari berezitu nahiz informatika eta ingeniaritzako argitalpenetan, oro har, plazaratzen dituena. Unibertsitate mailako informatikako ikasketa-programa guztietan eskatzen da, gaur egun, arlo hau jorratzea.
Programazio-lengoaien teoriaren ikur bat, ofiziala ez bada ere, lambda letra greko minuskula da. Erabilera hau lambda kalkulutik dator, programazio-lengoaien ikertzaileek erruz erabiltzen duten eredu konputazionaletik, alegia. Programazioaren eta programazio-lengoaien gaineko testu eta artikulu askok erabiltzen dute lambda, modu batera edo bestera.  Estructura e Interpretación de Programas de Ordenador testu-liburu klasikoaren azala ilustratzen du, eta Scheme programazio-lengoaiaren sortzaile diren Gerald Jay Sussman eta Guy Steele-k idatzitako lambda artikulu delako askoren tituluetan ageri da. Programazio-lengoaien teoriari buruzko gune ezagun batek  Lambda the Ultimate (funtsezko lambda) du izena, Sussman eta Steeleren ohorez.

Historia
Programazio-lengoaien teoria programazio-lengoaien beren garapenaren aurretik dator, nolabait. Lambda kalkulua, Alonzo Church, Max HL. Solis Villareal eta Stephen Cole Kleene-k 1930eko hamarkadan garatua, munduko lehen programazio-lengoaietakotzat hartzen da, nahiz eta bere helburua, programatzaileek sistema informatiko batentzako algoritmoak deskribatzeko bitarteko bat izatea baino gehiago, konputazioa modelatzea izan. Programazio-lengoaia funtzional askoren ezaugarria lambda kalkuluari [1] itxura fin bat ematea izan da, eta lengoaia asko kalkulu horren bidez deskribatzen dira.
Proposatu zen lehen berezko programazio-lengoaia Plankalkül izan zen, Konrad Zuse-k 40etan diseinatu zuena, baina ez zen plazaratu 1972a arte (eta ez zen inplementatu 2000a arte, Zuse hil eta bost urte geroago). Arrakasta eta sona handiz ezagutu zen estreinako programazio-lengoaia FORTRAN izan zen, 1954 eta 1957 bitartean IBMko ikertzaile liberatuz osatutako talde batek garatua, John Backus-en zuzendaritzapean. FORTRANen arrakastak zientzialari-batzorde baten sorrera ekarri zuen, programazio-lengoaia "unibertsal" bat garatzea helburu; ahalegin horren emaitza ALGOL 58 izan zen. Beste alde batetik, MITeko John McCarthy-k LISP programazio-lengoaia garatu zuen (Lambda kalkuluan oinarrituz), mundu akademikoan garatutako lehen lengoaia arrakastatsua. Hasierako ahalegin horien arrakasta zela-eta, programazio-lengoaien gaia 1960ko hamarkadan, eta bai handik aurrera ere, ikergai nagusietako bat bihurtu zen.
Hona hemen programazio-lengoaien teoriaren historian harrezkero giltzarri izan diren beste gertaera batzuk:

1950eko hamarkadan, Noam Chomsky-k Chomsky-ren hierarkia garatu zuen, hizkuntzalaritzaren arloan; aurkikuntza horrek zuzeneko eragina izan zuen programazio-lengoaien teorian eta informatikaren beste adar batzuetan.
1960ko hamarkadan, berriz, Simula lengoaia garatu zuten Ole-Johan Dahl eta Kristen Nygaard-ek, askok objektuei orientatutako lehen lengoaiatzat hartzen dutena; Simulak korrutinaren kontzeptua ere ekarri zuen.
1970an:
Xerox PARC-eko zientzialari talde txiki batek, Alan Kay-ren zuzendaritzapean, Smalltalk sortu zuen, objektuei orientatutako lengoaia bat, zuen garapen-inguruneari esker entzute handia lortu zuena, ez baitzen ordura arte halakorik ezagutzen.
Sussman eta Steelek Scheme programazio-lengoaia garatu zuten, Lisp-en dialekto bat, esparru lexikoak, izen-espazio bateratu bat eta Aktore ereduko elementuak bere dituena, lehen mailako jarraipenak ere barne hartuz.
Backusek, 1977ko Turing Sariko bere hitzaldian, industrian erabiltzen ari ziren lengoaien kritika gogorra egin eta programazio-lengoaien klase berri bat proposatu zuen, gaur egun programazio-lengoaia funtzional esaten diegunak, alegia.
Process calculus delakoa, Robin Milner-en sistema komunikatuen kalkulua eta C. A. R. Hoare-ren prozesuen komunikatze sekuentziala agertu ziren; hala nola, Carl Hewitt-en Aktore eredua bezalako konkurrentzia-eredu antzekoak
Moten teoria programazio-lengoaiei diziplina gisa aplikatu zitzaien, Milner buru zela; aplikatze horrek aurrerakuntza handia ekarri dio moten teoriari, urte gutxi batzuetan.
1990eko hamarkadan:
Philip Wadler-ek monaden erabilera ekarri zuen, programazio-lengoaia funtzionaletan idatzitako programak egituratzeko.

Azpiarloak eta eremu erlazionatuak
Hainbat azterketa-alor daude, programazio-lengoaien teoriaren beraren barrukoak edo, barrukoak izan gabe, berorrengan eragin handia dutenak; askotan nabariki gainjartzen dira.

Konpiladoreen teoria da konpiladoreen (edo, eskuarki, itzultzaileen) sorkuntzaren azpian dagoen oinarri formala; konpiladoreak: lengoaia batean idatzitako programa beste forma batera itzultzen duten programak. Konpiladore baten ekintzak honela sailkatzen dira tradizionalki: analisi sintaktikoa (eskaneatzea eta parseatzea), analisi semantikoa (programak egin behar duena zehaztea), optimizazioa (errendimendua neurri batean hobetzea, exekuzio-abiaduraren aldetik tipikoki) eta kodearen sorkuntza (programa baliokide baten sortzea, nahi den lengoaian: CPU baten agindu multzoari dagokionean, eskuarki).
Moten teoria mota-sistemen azterketaz arduratzen da; mota-sistemak "programa-portaera batzuen absentzia frogatzen duten metodo sintaktiko tratagarriak dira, sententziak konputatzen dituzten balio moten arabera sailkatzen dituztenak." (Types and Programming Languages, MIT Press, 2002). Programazio-lengoaia asko beren mota-sistemen ezaugarriek bereizten dituzte.
Semantika formala ordenagailu-programa eta programazio-lengoaien portaeraren zehaztapen formala da.
Programen transformazioa programa bat forma (lengoaia) batetik beste batera eraldatzeko prozesua da; programen analisia programa bat bere ezaugarri nagusien arabera aztertzean datza (programa-errore klase zenbaiten falta, esaterako).
Exekuzio-garaiko sistemez hitz egiten denean, programazio-lengoaien eta berorien osagaientzako runtime inguruneen garapenaz hitz egiten da, hau da, makina birtualak, zaborraren bilketa eta kanpo-funtzioentzako interfazeak.
Programazio-lengoaien analisi konparatiboak, berriz, programazio-lengoaiak mota desberdinetan sailkatzen ditu, beren ezaugarrietan oinarrituz; programazio-lengoaia kategoria zabalei konputazio-paradigma esaten zaie maiz.
Metaprogramazioa ordena handiagoko programen sorkuntza da; programa horiek, exekutatzen direnean, programak sortzen dituzte (beste lengoaia batean edo jatorrizko lengoaiaren azpimultzo batean, beharbada) emaitzatzat.
Lengoaia dedikatuak problemak domeinu jakin batean bereziki eta modu eraginkor batean ebazteko sortuak izan diren lengoaiak dira.Gainera, PLTa baliatzen da matematiken, software-ingeniaritzaren eta hizkuntzalaritzaren beste adar batzuetaz, bai eta zientzia kognitiboarenez ere.

PLTari buruzko aldizkari eta argitalpen berezituak
Hona hemen programazio-lengoaien teoriaren gaineko ikerketaren berri ematen duten aldizkari zenbait:

ACM Transactions on Programming Languages and Systems [2]
Computer Languages, Systems, and Structures [3]
Journal of Functional Programming, The
Journal of Functional and Logic Programming, The
Journal of Symbolic Computation, The
Theoretical Computer ScienceBibliografia osoago bat [4]-n aurki daiteke; ikus, halaber, informatikari buruzko argitalpenen zerrenda.

Ikus, orobat
Eranskina: Programazio-lengoaien kronologia
Lambda the Ultimate

Kanpo-estekak
The History of Haskell
Computer Languages History
Frank Atanassow's PLT Online
Programming Language Research
Types and Programming Languages by Benjamin Pierce (MIT Press 2002) [5]
Programming Language Pragmatics, 2nd Edition by Michael Scott (Morgan-Kaufmann, 2006) [6]
Essentials of Programming Languages by Daniel P. Friedman, Mitchell Wand, and Christopher T. Haynes (MIT Press 2001) [7]



Proxy
Proxy bat Software edo gailu bat da, ekintza bat beste baten bitartez egiten duena, hau da, bitartekari lana. Proxyen erabilera nagusia proxy zerbitzaria izatea da. Honek, bezero batek ordenagailua erabiltzean inguruko zerbitzarien eta internet sarearen konexioak atzematen ditu.

Hauen artean ezagunena Webeko proxy zerbitzaria da, Proxy izenaz ezagutzen dena. Bezeroak sarean zehar ari direla atzematen du hainbat arrazoiren ondorioz: segurtasuna, errendimendua, anonimotasuna, etab.
Beste proxy batzuk ere badaude beste erabilera batzuetara mugatuak daudenak. Esaterako, FTP PROXY.
ARP proxy-ak internet sareko gidari gisa jokatzen du, ordenagailuen bitartekari bezala jokatzen baitu.Informatikatik at, proxy bat beste pertsona bat ordezkatzeko baimena duen pertsona bat da. Adib: bozkatzeko eskubidea eman dioten pertsona.
Proxy gerra bat hirugarren pertsonen bidez baliatzen diren bi potentzien arteko aurkaketa zuzena da.
Ikusten den bezala, PROXYk esanahi oso zabala du. Dena den, bere adierazgarritasun nagusiena bitartekari lana egiten duela da.

Abantailak
Informatika arloko Proxy-k ondorengoak ahalbidetzen ditu:

Kontrola: Bitartekariak bakarrik egiten du benetako lana. Beraz, erabiltzailearen eskubideak mugatu daitezke eta proxyri bakarrik ematen zaio baimena horretarako.
Aurrezkia: erabiltzaile (proxy) batek bakarrik izan behar du gaitasuna benetako lana egiteko.
Abiadura: Bezero batek baino gehiagok baliabide berdina eskatu behar badute, proxy-k cache egin dezake, hau da, eskaera baten erantzuna gorde dezake beste erabiltzaile batek eskatutakoan zuzenean emateko.
Iragazpena: Proxyk eskaera batzuei ez erantzutea erabaki dezake, hauek debekatuta daudela nabaritzen badu.
Eraldaketa: Proxy bitartekari bat denez, informazioa faltsifikatu edo eraldatu dezake.
Anonimotasuna: Erabiltzaile guztiak bat bakarra bezala ezagutarazten badira, zaila da erabilitako baliabideak beraiek ezberdintzea. Baina txarra izan daiteke, adibidez, identifikazioa beharrezkoa denean.

Desabantailak
Orokorrean (ez informatikan bakarrik), bitartekari baten erabilerak ondorengoa eragin dezake:

Gehiegikeria: Erabiltzaile ugariren petizioak jasotzeko prest egonik, posible da egin behar ez duen lanen bat egitea. Beraz, sarrera nork duen eta nork ez duen kontrolatu beharko du, guzti hau kontrolpean izatea zaila izan arren.
Karga: Proxy batek erabiltzaile askoren lanak egin behar izaten ditu.
Sartzea: jatorriaren eta destinoaren arteko beste pauso bat da, eta baliteke erabiltzaileren batek proxytik pasatu ez nahi izatea. Eta oraindik gutxiago, cache egiten badu eta datuen kopiak gordetzen baditu.
Koherentzia falta: Proxyk cache egiten badu, baliteke nahastea eta erantzun zaharra ematea erabiltzaileari, erantzun berriago bat ematea posible denean.
Erregulartasun eza: Proxyk erabiltzaile bat baino gehiagori ordezkatzeak arazoak sortzen ditu eszenario askotan.

Funtzionamendua
Jarraian webguneko proxy zerbitzariari buruz hitz egingo dugu, hau ezagunena izanik.
Proxyk beste ekipo batzuei sarean konektatzea ahalbidetzen die zeharkako metodoan proxyri berari esker. Sareko ekipo bat informazio edo baliabide bila badabil, errealitatean proxy da komunikazioa ahalbidetzen duena guk nahi genuen informazio hori lortzeko, eta segidan, erantzuna hasierako ekipora bidaltzen du. Hau egiten da komunikazio zuzena ezinezko denean edo bestela, proxy-k beste funtzio gehigarri bat eransten diolako, adibidez, lortutako erantzunak (web orrialde bat, etab) une berean gertatzen diren kontsulta jarraituak azkartzea ahalbidetzen duen cache batean mantentzea. Horrela, proxyren hainbat teknika bereiz ditzakegu:
PROXY DE WEB / PROXY CACHÉ DE WEB
Aplikazio espezifiko baterako proxy batez ari gara: web-era sarrera ahalbidetzen du. Honek proxyren erabilera nagusiaz gain, cachea eskaintzen du web orrialdeentzat eta deskargatutako atalentzat, sareko ekipo guztiekin konpartitzen dena. Era honetan, une berean gertatzen diren kontsultetarako sarrera hobetzen du.

Erabilera
1.- Bezeroak Interneten errekurtso baten ( web orri bat edo beste edozein artxibo) eskaera bat egiten du ( web baten bidez) eta URL baten laguntzarekin.
2.- Proxy cachek eskaera jasotzen duenean, cache lokalean bilatzen du URLren emaitza. Aurkitzen badu, berehalakoan itzultzen du dokumentua baina horrela ez bada, urrutiko zerbitzaritik atxikitzen du, eskatu zuenari itzultzen dio eta kopia bat gordetzen du bere cachean etorkizuneko eskaerei erantzuteko.
Cachek algoritmo bat erabiltzen du normalean dokumentu bat zaharkitua geratu dela eta cachetik eliminatua izan behar duela adierazteko. Aurretik aipatutako algoritmo horietako bi LRU (ingelesez “ Least Recently Used” hau da,azkenaldian gutxien erabiltzen dena) eta LFU (ingelesez “ Least Frequently Used” hots, normalean gutxien erabiltzen dena).

Adibidea
ISP bateko bezero batek eskaera bat bidaltzen du Google-ra( www. Google.com) hasieran, eskaera aurretik aipatutako ISPa duen Proxy zerbitzari batera iristen da, hau da, ez doa Googleko IP direkziora zuzenean. Web orri konkretu honek eskari handia dauka erabiltzaile portzentai handi baten eskutik . Beraz, ISPak bere Proxyan bereganatzen du denboraldi labur batean eta erantzun bat asmatzen du askoz ere denbora gutxiagoan. Erabiltzailea Google aurkitzailea erabiltzen hasten den momentuan Proxy zerbitzaria erabiltzaileari uzten dio eta ISPak bere eskaera bidaltzen dio eta bezeroak, orain bai, bere erantzuna jasotzen du Googletik.

Beste erabilerak
Abantailak
-	Trafikoaren aurrezkia: Web orrien eskaerak Proxy zerbitzarira egiten dira eta ez Internetera zuzenean . Hori dela eta, Internet sareko trafikoa arintzen du eta erabili beharreko zerbitzariak deskargatzen ditu, eskaera gutxien iristen zaienei.
-	Erantzuna jasotzeko denboraren abiadura gutxitzea: Proxy zerbitzariak cache bat sortzen du zeinak informazioaren transferentzi berdin-berdinak ekiditen dituen zerbitzarien artean denboraldi batean. Ondorioz, erabiltzaileak erantzun azkarrago bat jasotzeko aukera izaten du.
-	Erabiltzaileei eskaera: Erabiltzaile asko estaltzen ditu, honen bidez, Web aren
-	 : Proxy zerbitzariak web orriak iragazi ditzake
-	berregitura: Iragazkortasun funtzio berdinetan oinarrituz, eta Privoxy izena hartuz, Interneten zaintzeko helburua du,

Desabantailak
Erakutsitako web orriak, balitezke ez egotea gaurkotuta hauek proxy cache kargatu zen azken aldian aldaketak jasan baldin bazituen behintzat.
Web orrietako diseinatzaile batek internet erabiltzaileak bere orrietako cache bat egitea ekidin dezake.

Proxy baten bidez Interneten ibili ahal izatea, zuzeneko konexio baten eskutik etorri ordez, operazio aurreratu batzuk egitea oztopatzen du.
Internet erabiltzaileak eskatzen dituzten orri eta objektuak gordetzea pertsona batzuentzat intimitatea bortxatzea adierazten du.

Proxy gardenak
Organizazio askok ( ikastola, enpresa eta familiak barne) proxyak erabiltzen dituzte batez ere seguritatea bermatzeko eta cachearen zerbitzuak. Normalean, Proxy web edo NAT a ez da gardena bezeroaren aplikaziorako: moldatua izan behar du proxy a erabiltzeko. Beraz, erabiltzaileak proxya aska dezake konfigurazioa soilik aldatuz. Honen abantaila bat enpresen sareetarako erabil daitekeela da.
Proxy garden batek proxy zerbitzari bat NAT arekin parekatzen du. Aipatutako proxy hau da internet zerbitzuko hornitzaileek erabiltzen dutena. Espainian ADSL ari dagokion konpainia zabalduena ISP Telefonicak, bezeroekin proxy gardena erabiltzeari utzi zion 2006ko otsailetik aurrera.
Reverse Proxy
Reserve Proxy-a proxy zerbitzari bat da eta hau web zerbitzari desberdinen helbideetan instalatua egoten da. Interneten sartzen den trafiko guztia eta zerbitzari web hauetarantz doana lehenengo proxy zerbitzaritik pasatzen da. Hainbat arrazoi desberdin daude « reserve proxy » instalatzeko :

Proxy zerbitzariak web zerbitzariak babesten ditu.
Web gune seguru bat eratzean “SSL zifratzea” (Security Sockets Layer) web zerbitzariak bete beharko lukeen lana “reserve proxy” zerbitzariak betetzen du.
Bere karga hainbat web zerbitzarietan banatzen du.
Web zerbitzariak deskargatu ditzake grafikoak, argazkiak, esaterako, bilduz.

Proxy NAT (Network Address Translation)
Sarean bitartekari lana egiteko beste metodo bat NAT erabiltzea da.
NATen itzulpena (Network Address Translation) da baina IPen maskara bezala ere ezagutzen da. Teknika bat da eta honen bitartez “sorburu” helbideak berridatziak daude. Hortik dator maskara izendatze hori.
Erabiltzaile desberdinak Interneterako konexio bakarra erabiltzen dutenean, hau da, IPa helbide publiko bakarra edukita, proxya da helbide pribatuak publikora pasatzeaz arduratzen dena. Helbide pribatu hauek eremu pribatuetan hautatuak izaten dira Interneten erabiliak izateko. Adibidez, 192.168.x.x, 10.x.x.x, 172.16.x.x eta 172.31.x.x
Egoera hau oso normala da enpresa edo etxe bizitzetan non ordenagailu asko aurkitzen diren sarean eta Interneteko sarrera bakarra dagoen denentzat. NAT en bidezko sarrerak segurtasuna ematen du errealitatean ez baitago konexio zuzenik kanpoaldearekin eta pribatuarekin eta horrela erabiltzen ari garen aparatuak ez daude kanpoaldearekin zuzenean lotuak.
NATen bitartez sarrera mugatu bat baimendu daiteke eta proxyari egindako eskakizunak makina zehatz batera biladaltzen ditu bertan hauek hauek proxyaren bitartez erabakiak izaten dira.

Proxy irekia
Proxy mota honek edozein ordenagailuetatik eginiko eskaerak onartzen ditu nahiz bere sarera konektatuta egon edo ez.
Forma honetako proxyak ordenagailu horretara konektatu daitekeen edozein eskaera burutuko du, proxyarentzako eskaera bat balitz bezala. Era berean forma honek spam postak erabilera masiboan bidaltzea ahalbidetzen du. Normalean, proxya DNS moduko zerbitzuak birbidaltzeko edo metatzeko erabiltzen dira eta honek sarearen abiadura bizkortzen du erabiltzaileentzat. Erabilera hau oso onuragarria da baina internet guztiarentzat forma “irekia” ezartzerakoan erabilera okerreko baliabidean bilakatzen da. Ondorioz, zerbitzari askok, IRC-k esaterako, sarrera debekatzen dute proxy eta zerbitzari hauetara lista beltzak erabiliz (“ BlackList”).



Rendez vous point
== Xehetasunak ==
Rendezvous Point(RP) multicast sare bateko routerra da. RP honek, erro papera izango du multicast sare batean.
RP-ak multicast domeinuko trafikoa kudeatuko du, eta DR(Designated Router)ko PIM guztiak jasoko ditu, ASM mezuak bidalitako multicast trafiakoarekin batera.
Bi RP-ren arteko mezuak eta trafikoa ahalbidetzeko, MBGP(Multiprotocol BGP) erabiliko da. Trafiko hau, RP ezberdinetan kokaturiko igorle eta hartzaileen trafikoa ahalbidetzeko erabiliko da batez ere.

Rendez vous motak
• RP Estatikoa
• Bootstrap bideratzailea(BSR)
• Auto-RP
• Anycast-RP
• Phantom RP
• Kapsulaturiko RP

RP Estatikoa
Posible da RP estatiko bat konfiguratzea multicast talde batentzat. RP-aren helbidea domeinuko bideratzaile guztietan konfiguratu beharko da. RP estatikoak konfiguratzea nahiko erraza da eta bideratzaile bakoitzean pare bat sarrera gehitzen egin daiteke. Sareak
If the network does not have many different RPs defined and/or they do not change very often, then this could be the simplest method to define RPs. Sarearen tamaina txikia denean, RP esatikoak erabiltzea aukera on bat izan daiteke.
Hala ere, sare konplexuetan ez da horren erraza izango. Bideratzile guztiek RP helbide berbera izan behar duenez, RP helbidea aldatzen den bakoitzean, bideratzaile guztien RP helbidea aldatu beharko da.

BSR
Bootstrap bideratzailea(BSR) bideratzaileak RP informazioa ikasteko mekanismo bat da. PIM domeinuaren barnean dauden bideratzaile guztiek BSR-ak duen RP cache berdina izateaz arduratzen da.BSR-aren funtzioa domeinuan daude bideratzaile guztiei RP multzoaren informazioa zabaltzea da.
Aukeraturiko BSR-ak, BSR mezuak bidaltzen ditu RP multzoko informazioarekin, erabilgarri dauden interfaze guztietara.

Kanpo Loturak
"Rendezvous Point Engineering"
RJ45
RJ45 (registered jack 45) Zortzi hariko (pin) konektorea da, Ethernet eta Token Ring sareetan erabiltzen den interfaze fisikoa. AEBetako Komunikazioen Batzorde Federalean (FCC) erregistratuta dago.

RJ45 konektorea
Plastikoz egindako konektore txiki bat da, UTP kableetan erabilako konektorea.
Jean E. Sammet
Jean E. Sammet (New York, 1928ko martxoaren 23a - Burtonsville, Maryland, 2017ko maiatzaren 20a) Amerikako Estatu Batuetako matematikaria eta informatikaria izan zen. 1962an FORMAC programazio-lengoaia garatu zuen, eta enpresa-kudeaketan urteetan oso erabilia izan zen COBOL programazio-lengoaia garatu zuen taldeko kidea izan zen.
1965ean Sammet-ek ACM elkarte zientifikoa sortu zuen, Konputazio Sinboliko eta Estatistikorako Batzorde Espezializatua (SICSAM, Special Interest Committee on Symbolic and Algebraic Manipulation) zen, eta Programazio-Lengoaietako Interes-Talde Bereziko sailburua izan zen (SIGPLAN, Special Interest Group on Programming Languages). ACM elkarteko lehen presidente emakumea izan zen 1974tik 1976 arte.

Argitalpen batzuk
Sammet, Jean E. (1969). Programming Languages: History and Fundamentals. Prentice-Hall. ISBN 0-13-729988-5., donde abarca 120 lenguajes de programación.

Sariak
1975: ohorezko kidea informatika eta informazio-zientzietarako UPE elkartean (International Honor Society for the Computing and Information Sciences),
1989: Emakume Informatikarientzako Ada Lovelace saria.
1994: Informatika-Makineriarako Elkarteko kidea (Fellow of the Association for Computing Machinery)
1997: SIGPLAN, Zerbitzu Nabarmenetarako Saria (Jan Lee eta Jean E. Sammet).
2001:Museoaren Historiako kidea.
2009: IKonputagailuetako aitzindaria Saria (IEEE Informatika Elkartea).
2013: NCWIT Aitzindaria Saria.



John Sculley
John Sculley (AEB 1939ko apirilaren 6a) PepsiCo konpainiako lehendakariordea eta ondoren, Apple Computereko lehendakaria eta zuzendari exekutiboa izan zen. Gaur egun, Sculley Brothers izeneko inbertsioak egiteko enpresa baten bazkidea da.
Sculley Estatu Batuetan jaio zen, baino jaio eta astebetera bere familia etxez aldatu zen Bermudatara. Ondoren, Brasil eta Europan ere biziko da. 14 urterekin koloreko izpi katodikodun tutua asmatu zuen, baina ezin izan zuen patentatu, Dr. Lawrencek antzeko asmakuntza bat patentatu baitzuen aste batzuk lehenago. Patente hau ondoren, Sonyk eskuratu zuen. Sculley diseinugile arkitektoniko bezala graduatu zen Brown Unibertsitatean eta MBA bat lortu zuen Whartongo Negozio Eskolan.

Apple Computer
Steve Jobs Apple Computereko lehendakaria zela, honek John Sculleyri, orduan Pepsiko lehendakariordea, postu bat eskaini zion bere konpainian, eta 1983an onartu zuen. 1985. Urtean, Sculleyk Jobs konpainiatik kanporatu zuen.
Sculleyren administrazioa eta gero, Applek Macintoshen interfaze grafikoaren zati batzuk Microsofti lizentziatu zizkion.
SDRAM
SDRAM (Synchronous Dynamic Random Access Memory) atzipen sinkronoko memoria hegazkorra.
25 eta 10 nano segundotako atzipen abiadura duen memoria sinkronoa (ordenagailuaren abiadura berdina).168 kontaktutako DIMM motako moduluetan fabrikatzen dira eta Pentium 2 eta AMD K7-etan erabili zen. Memoria hau sistemako erlojuaren abiadurarekiko sinkronizatuta dago (ordenagailuaren maiztasuna) eta ordenagailua denbora tarte jakin batean exekutatzeko gai den agindu kopurua handitzen laguntzen du.



Shell (informatika)
Shell informatika programa bat da. Bere funtzioa teklatu bidez sartzen diren aginduak sistema eragileari pasatzea da, exekuta ditzan. Sasoi batean, modu hau modu bakarra zen erabiltzaile batek aginduak bideratzeko UNIX sistemei. Gaur egun, GUI-ak (Graphical User Interfaces) existitzen dira, eta CLI-ak (Command Line Interfaces) ez dira lan hauek egiteko bakarrak.
Linux sistemetan, programa hau bash deitzen da (Bourne Again shell Steve Bournek idatzitako sh shell programaren hobekuntza da). Baina badaude beste shell programa batzuk Linux sistemetan: ksh, tcsh eta zsh.



Simple Instruction Set Computing
Simple Instruction Set Computing (SISC) paraleloko lan prozesamendura bideratutako mikroprozesagailu arkitektura mota bat da. Hau VLSI teknologiaren erabilerarekin ezartzen da, kostu baxuko gailu ugariri guztiak elkarrekin erabiltzea ahalbidetzen diena bakoitza bere aldeko zatietan banatutako arazo zehatz bat konpontzeko. RISC arkitektura SISCen azpimultzo bat da, prozesamendu abiaduran zentratua argibide multzo txiki baten ondorioz.
SISC (edo RISC) mikroprozesagailuak sekula ez dira CISC prozesagailuek ordenagailu pertsonaletan duten nagusitasunerako mehatxu bat izan, euren ospea eta euren prozesamendu ahalmenaren etengabeko handitzearen ondorioz. Beraz, RISC eta SISCen erabilerak prozesamendu behar oso zehatzetara mugatua jarraitzen du, DSP prozesagailuetan kasu.


Retronimo
Harvard arkitektura
von Neumannen arkitektura
Mikrokontrolagailu
RISC
CISC



Sistema informatiko
Sistema informatiko ataza edo ataza multzo bat egiteko elkar antolatzen diren edozein gailu digitalak bezala uler daiteke.
Informatika arloan “sistema” hitza modu bitan uler daiteke:

Ordenagailu bat, hardware (fisiko) eta software (funtzionala) osagaiez osatzen den sistema da.
Sistema hitza ere informazio prozesaketan erabiltzen dugun edozein programa, datu, prozedura eta ekipamendu bildumari deitu diezaiokegu.

Osagaiak
Sistema informatiko baten osagai garrantzitsuenak:

Egitura fisikoan: PUZ, memoria, bus-ak, periferikoak... daude.
Egitura funtzionalan: zirkuitu-logika, mikroprogramazioa, makina konbentzionala, makina sinbolikoa eta sistema eragilea daude.

Ikus,Gainera
Konputagailu
Informazio-sistema
Sistemen diseinua
Sistemen Diseinua hardwarearen eta softwarearen arkitektura, osagaiak, moduluak eta zenbaketa-sistema baten datuak definitzeko artea da, zenbait eskakizun asetzeko .  Sistemen analisien hurrengo etapa da.
Sistemen diseinuak rol errespetatuago eta erabakigarriago bat du datu-prozesaketaren industrian. Multiplataforma softwarearen garrantziak softwarearen ingeniaritza hazi du sistemen diseinuei esker.Objektuetara zuzendutako analisi eta diseinuen metodoak, gehien erabiltzen diren metodoak bihurtzen ari dira sistemen diseinuetarako . UMLa (Modelaketarako lengoaia bateratua)  Objektuetara zuzendutako analisi eta diseinuen estandar bat izatera heldu da. Oso erabilia da softwarearen sistemen modelatuarentzat eta bere erabilera handitu da softwarea ez den diseinuentzat ere, hala nola erakundeentzat.


=  =Diseinu elektronikoen automatizazioaSistemaren maila elektronikoaSistemen Diseinuen sarrera.
Sistemen diseinua da sistemen garapenaren alde irudimentsu eta erronkatsuena. Berak ematen ditu, erabiltzaileen beharretan, sistema gomendioak inplementatzeko ulermena eta prozedura-xehetasunak. Diseinua, garapen-fase logiko eta fisikoen artetik doa. Sistema berri bat diseinatzean, sistemaren analistak, bete nahi den diseinuaren helburuen ulermen garbi bat izan behar du. Lehenengo pausoa, irteera nola eta ze formatutan ekoiztua izango den zehaztea da. Bigarrena, sarrera datuak eta fitxategi nagusiak, proposatutako irteeraren beharrak bete ahal izateko moduan diseinatu behar dira. Eragiketa-faseak programen eraikitze eta probekin garatzen dira.
Sistema baten diseinua definitua izan daiteke , zenbait teknika eta oinarri aplikatzearen prozesu bezala, gailu bat definitzeko asmoarentzat , prozesu bat edo sistema bat, aski zehaztua, bere gauzatze fisikoa baimentzeko. Honela sistemen diseinua, soluzio bat da, sistema berri baten eraketara hurbiltzeko nondik norakoetan. Honela, fase garrantzitsuek hornitzen dituzte beharrezko ulermen eta prozedura xehetasunak, sistema gomendioak inplementatzeko bideragarritasun azterketan. Diseinu pausoak, datu-diseinu bat, diseinu arkitektonikoa, eta prozedura-diseinu bat ematen ditu.



Software modelatzea
Software sistemen modelatzea sistema hauen konplexutasun atxikiarekin lan egiteko teknika bat da. Modeloen erabilerak eraiki behar den sistema "ikusten" laguntzen dio softwarearen ingeniariari. Gainera, abstrakzio-maila handiagoko modeloak bezeroarekiko komunikazioarentzat erabil daitezke. Azkenik, modelatze-tresnek eta software ingeniaritza automatizatuaren tresnek modeloaren zuzentasuna egiaztatzen lagundu dezakete.

Gai erlazionatuak
Software ingeniaritza
Unified Modeling Language


UML tutoriala
Softwarearen metrika
Softwarearen ingeniaritzaren eremuan  metrika bat eskuarki konparaketak egiteko edo garapenaren proiektuen plangintzarako tamaina edo softwarearen edo informazioaren sistema baten beste ezaugarri bat estimatzeko edo ezagutzeko asmoz erabiltzen den edozein neurri edo neurri zuzenduen multzoa da . Sarritan aipatutako adibidea puntu-funtzioaren metrika da.

Segurtasunaren metrika
Informazioaren segurtasunaren arloan ere metrikak erabiltzen dira. ISO/IEC 27000 estandarren familiaren barruan, ISO/IEC 27004:2009k neurtzen du informazioaren segurtasuna kudeatzeko sistemen eraginkortasuna.


Softwarearen Metriken Espainiako Elkartea
NESMA (Nederlandse Software Metrieken Associatie - Netherlands Software Metrics Users Association)
COSMIC(Common Software Measurement International Consortium)
MARK II (United Kingdom Software Metrics Association)
Sound Juicer
Sound JuicerGNOME mahaigainarentzako sortutako CD erauzlea da. Ogg Vorbis, MP3, FLAC, WAV etab. formatuetan gorde dezake informazioa GStreamer erabiliz.
Erraz erabiltzeko diseinatua dago, erabiltzaileak erraz izan dezan. Gainera, aplikazioa MusicBrainz datu basetik CDaren informazioa eskuratzeko gai da.



Tebi
Tebi informatikan erabiltzen den aurrizki bitar bat da, oinarrizko unitate baten multiploa adierazteko erabiltzen dena. Gehienetan bit eta byte unitateekin erabiltzen dira. Tebibyte batek 1024 Gibibyte ditu, 240 byte alegia. 

Bit kantitate handiak izendatzeko terminoak sortu izan dira SI aurrizki estandarrak erabilita 10 zenbakiaren potentzietarako; adibidez, kilo = 103 = 1000 (kilobit edo kbit), mega- = 106 = 1000000 (megabit edo Mbit) eta giga = 109 = 1000000000 (gigabit edo Gbit). Aurrizki horiek  maizago erabiltzen dira byte-multiploetarako, kilobyte (1 kB = 8000 bit), megabyte (1 MB = 8000000bit), eta gigabyte (1 GB = 8000000000bit).
Hala ere, arrazoi teknikoak direla medio,  konputagailuetako memorien edukiera neurtzeko askotan bi zenbakiaren potentziak erabiltzen dira, esaterako, 228 = 268435456 byte. Zenbaki baldar horien erabilera sahiestearren, jendeak askotan SI aurrizkiak erabiltzen ditu gutxi gorabeherako zenbakiak adieratzeko, adibidez, erabiltzen da kiloaurrizkia 210 = 1024 zenbakiaren ordez, mega 220 = 10485761048576 zenbakiaren ordez, giga 230 = 10737418241073741824 zenbakiaren ordez, eta abar. Adibidez, ausazko sarbidezko memoriazko txip batekin edukiera 228 byte izango litzateke baina 256-megabyteko txipa esan ohi da. Ondoko taulan erakusten dira desberdintasun horiek.

1998an, Nazioarteko Batzorde elektroteknikoak (IEC) estandar bat argitaratu zuen helburu horrekin, hots, aurrizki bitarrezko serie bat 1024 zenbakia 1000 ordez  erabiltzen den kasuetarako:


== Erreferentzia lista ==
FLOPS
Informatikan, FLOPS, flops edo koma higikorreko eragiketa-kopurua segundoko (Ingelesetik Floating point Operations Per Second) informatikako neurri unitate bat da, mikroprozesadore batek segundo batean exekuta dezakeen koma mugikorreko eragiketa-kopurua adierazten duena. Ordenagailuaren errendimendua neurtzeko erabiltzen da. Esaterako, ordenagailu batek 100 megaFLOPS baditu, 100 milioi koma mugikorreko eragiketa egin ditzake segundo batean.



TortoiseSVN
TortoiseSVN Subversion bezero bat da, Windowsen shell-aren hedapen gisa inplementatuta dagoena. Software askea da, GNU GPL lizentziapean askatua.

Ezaugarriak
Windowsen komandoen lerroarekin integrazioa.
Garapen-ingurunerik gabe erabili ahal da.
Irudi txikiek fitxategien ikonoak apaintzen dituzte, gordetegira bidali behar diren fitxategi edo direktorioak erakutsiz.
28 hizkuntzatan dago.
Officen dokumentuen ezberdintasunak erakusten ditu, adibidez, Microsoft Wordekin sortutakoak.


Subversion
TortoiseCVS


Webgune ofiziala
Turingen makina
Turingen makina konputaziorako gailu abstraktoak dira, Alan Turing matematikari eta filosofoak 1937 urtean asmatuak. Hasiera batean, konputazioaren mugak ikertzeko garatu zituen Turingek. Funtsean, egoera batetik bestera igarotzen den sistema bat da, informazioa irakurri ondoren eta, egoera eta informazioa zein diren, ekintza bat burutu ondoren.



Felisa Verdejo
María Felisa Verdejo Maillo (Béjar, Salamanca, 1950eko otsailaren 16a) UNED unibertsitateko Lengoaia eta Sistema Informatikoak saileko katedradun bat da. Espainian aitzindarietako bat izan zen hizkuntzaren prozesamendu automatikoan eta adimen artifizialean. Donostiako Informatika Fakultatean irakasle ibili zen lau urteetan (1981etik 1985era arte) hizkuntzaren prozesamenduari buruzko doktorego-formazioa zabaldu zuen, eta hori geroago eratuko zen IXA Taldearen hazia izan zen.

Biografia
Doktoretza-tesia egin zuen Informatikan Pierre eta Marie Curie Unibertsitatean (Paris VI).
Ikerketa-taldeak sortu eta sustatu ditu, zenbait unibertsitatetan, hizkuntzaren prozesamendua, adimen artifiziala eta urrutiko hezkuntza arloetan. Irakaskuntzan eta ikerkuntzan Espainiako lau unibertsitatetan ibili da: Madrilgo Complutense Unibertsitatea (1978-1981), Euskal Herriko Unibertsitatea (1981-1985), Kataluniako Unibertsitate Politeknikoa (1985-1991), eta UNED (1991tik).
Ikerketa estrategikoko lerro berri bat ireki eta bultzatu zuen, espainieraren prozesatze automatikoa tratatzen duena, hizkuntza hori sistema adimentsuetan eta hainbat aplikaziotan integratzeko. Haren zientzia-lorpenak bere argitalpenetan ikus daitezke, baita ikerkuntza proiektuetan (askotan partzuergo zabalak biltzea lortu zuen), eta zuzendu dituen 20 doktorego-tesietan.
Hainbat ahalegin egin ditu zientzia-arlo hori sustatzeko eta zientzia-komunitate bat sortzeko:

COSCE-ren lehendakariordea (Confederación De Sociedades Científicas De España) 2009ko martxotik.
SEPLN elkarte zientifikoaren fundatzailea 1983an (Sociedad Española para el Procesamiento del Lenguaje Natural).
AEPIA elkarte zientifikoaren fundatzailea (Asociación Española para la Inteligencia Artificial).
Iberamia elkarte zientifikoaren fundatzailea (Iberoamericana de Inteligencia Artificial).
IFIP-eko "Working Group 3.6" taldeko kidea.
Global Wordnet Association-eeko batzordekidea.
ELSNET-eko kidea (UNED taldea), Human Languages Technologies bikaintasun-sarean 2004raino.
SIG CSCL-eko board-kidea, Kaleidoscope, 2004tik.
SIG AI&ED-eko board-kidea, Kaleidoscope, 2004tik
CLEF-eko “ steering committee”-ko kidea sortu zenetik (Cross Language Evaluation Forumen),
Sareetako IMDEA Institutuko aholku-batzordeko kidea (2007-2010)Oso parte hartze aktiboa izan du ikerketa eta irakaskuntza ebaluatzeko agentzietan. Antolatzaile edo sustatzailea gisa ikerketako difusio-jarduera ugarietan parte hartu izan du ere, eremu nazionalean, europarrean eta iberoamerikarrean.

Sariak
Verdejo doktoreak bere bizitza profesionalean aintzatespen ugarien ikertzaile erkidegoko objektua izan da.

2002an ECCAI Fellow izendatu zuten, adimen artifizialeko elkarte europarren aipamen handiena da hori.
2014an Espainiako Informatikako Sari Nazionala eman zioten, José García Santesmases saria. Ikertzaileen ibilbide profesionala eta informatikako ingeniaritzaren promozioan ekarpen adierazgarriak egitea saritzen du.
2016ko urtarrilaren 28an Alikanteko Unibertsitateak doktore honoris causa izendatu zuen.



Webmail
Webmail-a webean oinarritutako posta-zerbitzua da. Web zerbitzuak erabiltzen direnean, web bezeroak posta bezeroarena egiten du, eta mezuak igortzeko eta irakurtzeko HTTP protokoloa erabiltzen da bezeroaren eta zerbitzariaren arteko komunikazioetan. Web zerbitzu hauek, webmail bezala ezagutzen dira.

Helburuak
Webmail-a, programa informatiko bat da. Programa honek,interfaze web bat duen posta elektronikoaren bezeroarena egiten du,interfaze web horrekin gure posta elektronikoa atzitu dezakegu. Posta elektroniko sartzeko beste aukera batzuk:

Posta lokaleko bezero batekin urruneko posta zerbitzarira konektatzen, horretarako “ad hoc”(IMAP,POP…) protokolo bat erabiliko dugu, horrela posta irakurri eta gorde dezakegu.Kontsola bidezko posta bezeroa erabiltzen, adibidez MUTT.Webmail-ren bitartez eta web arakatzaile baten bidez,urrutiko zerbitzu batean gordeta dauden postak ordenatu,ezabatu edota editatu ditzakegu. Posta, web arakatzaile baten bitartez, beste urrutiko ordenagailu baten bidez kontsultatu dezakegu, ordenagailua sare berdinera konektatu badago noski(Internet adibidez).
Badira enpresa pribatuak webmail zerbitzua ematen dutenak, adibidez:

Gmail
Yahoo
Hotmail
AOL
Badira ere webmail zerbitzua eskaintzen duten taldeak:

Rise Up Squirrelmail-en oinarritutako zerbitzua.

Oinarrizko arkitektura
Bezeroek erabiltzaileak mezuak irakurtzeko, erantzuteko, osatzeko, igortzeko eta gordetzeko balio dute. Leku batzuetan posta-bezeroei erabiltzaile-agenteak esaten zaie,edota posta-irakurleak. Hasieran, posta-bezeroen erabiltzailearekiko interfazea testu moduko izan ohi zen eta posta-zerbitzari baten konputagailuan bertan egikaritzen ziren, komunikazioak ez ziren sarean zehar egiten.
Posta-zerbitzariek sistemaren funtsa osatzen dute. Erabiltzaile guztiak posta-zerbitzari bati lotuta daude,non erabiltzaile bakoitza bere postontzia duen(mailbox). Postontzia zerbitzariak kudeatzen duen datu-egitura bat besterik ez da. Neurri handi batean, postontzi bat katalogo bat da, non fitxategiak postako mezuak diren. Mezuek bezeroan hasten dute bere bidaia, hortik igorlearen posta-zerbitzarira joaten dira,ondoren, normalean, hartzailearen posta-zerbitzarira helduko dira eta , bikatzeko, hartzailearen bezeroak bere postontzitik hartuko du mezua. Beraz, DNSn gertatzen den bezala, zerbitzarien arteane ere komunikazio zuzena dago, eta ez bakarrik bezero eta zerbitzariaren artean. Posta-zerbitzarien arteko komunikazio horiek ere bezero/zerbitzaria eredua jarraitzen dute: igorlearen posta zerbitzariak bezeroarena egiten du, eta hartzailearen zerbitzariak zerbitzariarena.
Posta elektronikoak ere, FTPk bezala, badu bere bitxikeria: ez du aplikazio-mailako protokolo bat erabiltzen, batzuk baizik. Protokolo bakarra erabiltzen da mezuak igortzeko, SMTP izenekoa, eta beste batzuk mezuak hartzeko (POP3, IMAP, http). SMTP bezeroaren eta zerbitzariaren arteko komunikazioetan erabiltzen da, baita bi zerbitzari artekoetan ere. Besteak bezeroaren eta zerbitzariaren artean bakarrik erabiltzen da.
RFC-822 agiriak definitzen du posta elektronikoko mezuak nolakoak izan behar diren. Posta-helbideen egitura ere definitzen da agiri honetan.
Hala ere,posta-zerbitzuetarako web erabiltzeak desabantaila batzuk baditu:

Zerbitzaria motela izan daiteke, IMAP edo POP3 zerbitzariekin alderatuz.
Askotan zerbitzua oso ezegonkorra da, erabiltzaile-kopuru ikaragarriagatik.
Aurreko arrazoiengatik ere, erabiltzaile bakoitzan duen postontzia nahiko mugatua izaten da. Jaso daitekeen mezuen tamaina ere mugatua dago.
Sarearen atzipena etxeko telefonearen bidez egiten badugu, eta Interneten erabilpenerako tarifa finkoa ez badugu, IMAP edo POP3 baina askoz garestiagoa da web posta erabiltzea, telefono-deia mantendu egin behar baita mezuak idazten edota irakurtzen dugun bitartean. POP3 eta IMAP sistemetan, aldiz , mezuak bidaltzen edota hartzen diren bitartean soilik irauten dute telefono-deiek, baina ez editatzen ditugunean edo katalogoak antolatzen ditugun bitartean.

Software askearen munduko produktuak
Hemen daude zenbait webmail aske:

RoundCube Orrialde ofizialaAJAX - PHP - MYSQL
Squirrelmail Orrialde ofiziala
Horde Orrialde ofiziala
Openwebmail Orrialde ofiziala
Ilohamail Orrialde ofiziala
BlogMail Orrialde ofiziala
Hala ere edozein pertsona edo erakundek webmail zerbitzu bat eraiki dezake.



World Wide Web
World Wide Web (edo soilik Web) elkarloturiko hipertestuko dokumentuen sistema bat da, Internet bidez atzigarria dena; alegia, Interneteko erabiltzaileak informazio elektronikoz hornitzeko mekanismoa. Web nabigatzaile batekin, erabiltzaile batek testu, irudi zein beste multimedia eduki izan ditzakeen webguneak ikusten ditu eta hiperesteken bidez orri horien artean nabigatu.
Web-a 1990 aldera sortu zuten CERN-ean (Geneva, Suitza) lanean ari ziren Sir Tim Berners-Lee ingelesak eta Robert Cailliau belgiarrak. Orduz geroztik, Berners-Leek paper aktibo bat jokatu du Web estandarren garapena gidatzen (web orriak osatzen duten markatzeko lengoaien kasuan adibidez); azken urteotan Web Semantiko baten alde egin du.
Dokumentuak URI (Uniform Resource Identifier) baten bitartez identifikatzen dira.
WWW terminoa modu ezegokian erabili ohi da Internet-en sinonimo bezala, baina Web kontzeptua Internet erabiliz dabilen zerbitzu bat da, posta elektronikoa bezala.

Historia
Webgunearen azpiko ideia Vannevar Bushek 40ko hamarkadan antzeko sistema bati buruz egindako proposamenetik dator: oro har, informazio-sare bat da, interfaze operatibo batekin banatua, eta interfaze horretara zein gakoek zehaztutako beste artikulu garrantzitsu batzuetara sartzeko aukera ematen zuen. Proiektu hau ez zen inoiz gauzatu, plano teorikora baztertuta geratu zen Memex izenpean. 1950eko hamarkadan egin zuen Ted Nelsonek hipertestu sistema bati buruzko lehen aipamena, non informazioa modu librean lotzen den. Baina 1980ra arte, informatika-sareetan informazioa banatzeko euskarri operatibo teknologiko batekin, Tim Berners-Leek ENQUIRE proposatu zuen CERN-ari (Enquire Within Upon Everything-i erreferentzia eginez, euskaraz, Gauza guztiei buruz galdezka), eta bertan gauzatu zen Webaren nozio hasiberrien kontzeptu hori.
1989ko martxoan, Tim Berners-Leek, CERNeko DD dibisioko langile bezala, proposamena idatzi zuen, Enquireri erreferentzia egiten ziona eta informazioa kudeatzeko sistema landuago bat deskribatzen zuena. Hasierako erreferentzia horietan ez zen bataio ofizialik edo web terminoaren formulamendurik egon, eta horretarako sare terminoa erabili zen. World Wide Web, ordea, jada jaioa zen. Robert Cailliauren laguntzarekin, World Wide Web gauzatzeko proposamen formalago bat argitaratu zen 1991ko abuztuaren 6an.
Berners-Lee-k NeXTcube erabili zuen munduko lehen web zerbitzari bezala, eta lehen web nabigatzailea ere idatzi zuen, WorldWideWeb, 1991n. Urte bereko Gabonetan, Berners-Lee-k webgune batek funtziona zezan beharrezkoak ziren tresna guztiak sortu zituen: lehen web nabigatzailea (web editore bat ere bazen), lehen web zerbitzaria eta proiektua deskribatzen zuten lehen webguneak.
Berners-Lee-ren aurrerapen handia hipertestua eta Internet lotzea izan zen. Weaving the Web liburuan azaltzen duenez, berak behin eta berriz iradoki zuen bi teknologien arteko batasuna posible zela bi komunitate teknologikoetako kideentzat, baina inork ez zuenez onartu gonbidapena, azkenean berak erabaki zuen proiektuari aurre egitea. Prozesuan, identifikatzaile globalen sistema bakarra garatu zuen web baliabideetarako, eta baita Uniform Resource Identifier ere.
World Wide Web-ek une hartan erabilgarri zeuden beste hipertestu-sistemetatik alde batzuk zituen:

WWW soilik noranzko bakarreko loturak behar zituen, noranzko bikoak beharrean. Horrek posible egiten zuen pertsona bat beste baliabide batera lotzea, baliabide horren jabeak inolako akziorik egin beharrik gabe. Horrekin web zerbitzariak eta nabigatzaileak ezartzeko zailtasuna nabarmen murrizten zen (aurreko sistemekin alderatuta), baina apurtutako esteken arazo kronikoa zuen
Bere aurrekoak ez bezala, adibidez HyperCard, World Wide Web zen ez-jabe, zerbitzari eta bezero independenteak garatzea eta luzapenak lizentzia murrizketarik gabe gehitzea ahalbidetuz1993ko apirilaren 30ean, CERNek World Wide Web aurkeztu zuen modu publikoan.
Interneteko lehen orrialdea Tim Berners-Lee-k sortu zuen 1991n NeXT konputagailu baten bidez, honen funtzionamendua, Interneteko orrialde guztiak bezala, World Wide Webari buruz informatzea zen.
Orrialdean hipermedia definitzen da eta hypertestuzko orrialde bat izango litzatekeenaren adibide bat erakusten du, webean nola lagundu irakasten da, proiektu horretan parte hartzen duten pertsonak aipatzen ditu, informazioa webgunean nola sailkatzen den, existitzen ziren zerbitzariak eta softwareak, bibliografia bat nola txertatu erakusten du, existitzen den software mota bakoitzaren amaiera ematen du errazago identifikatzeko, orrialdearen jaiotza aipatzen du, CERN partikulak, eta World Wide Web erabiltzeko erabiltzaile-eskuliburu bat ere badator, eta Line Mode Browser, NeXTStep eta Web orri hau 1993ko apirilak 30ean ireki zen, denbora luzez orrialde hau izateari utzi zion, baina 20 urte beranduago ireki zuten, 2013ko apirilak 30ean, web teknologiaren jaiotzaren oroitzapen bezala.

Web-aren funtzionamendua
Lehenengo urratsa URL-aren zerbitzariaren izenaren zatia IP helbide batean itzultzean datza, DNS bezala ezagutzen den Interneteko datu-base banatua erabiliz. IP helbide hori beharrezkoa da web zerbitzariarekin harremanetan jartzeko eta datu paketeak bidali ahal izateko.
Hurrengo urratsa http eskaera bat web zerbitzarira bidaltzea da, errekurtsoa eskatuz. Web orri tipiko baten kasuan, lehenik HTML testua eskatzen da, eta, ondoren, nabigatzaileak berehala aztertzen du; honek ondoren, orri horretako grafikoetarako eta beste fitxategi batzuetarako eskaera gehigarriak egiten ditu. Webgune baten ospearen estatistikak, normalean, ikusitako orrialde-kopuruan edo lotutako zerbitzari-eskaeretan edo fitxategi-eskaeretan oinarritzen dira.
Web zerbitzaritik eskatutako fitxategiak jasotzean, nabigatzaileak orria irudikatzen du (errenderizazioa), HTML kodean, CSSn eta beste web lengoaia batzuetan deskribatzen den bezala. Amaieran, irudiak eta bestelako baliabideak gehitzen dira, erabiltzaileak bere pantailan ikusten duen orria ekoizteko.

Web estandareak
Honako estandar hauek nabarmenduko ditugu:

Baliabide Uniformearen Identifikatzailea (URI), web orrietan baliabideak erreferentziatzeko sistema unibertsala dena
Hipertestua Transferitzeko Protokoloa (HTTP), nabigatzailea eta zerbitzaria haien artean nola komunikatzen diren zehazten duena
Hipertestua markatzeko lengoaia (HTML), hipertestuko dokumentuen egitura eta edukia definitzeko erabiltzen dena.
Testu-dokumentuen egitura deskribatzeko erabiltzen den markatze-lengoaia hedagarria (XML).Berners-Leek 2007az geroztik zuzentzen du World Wide Web Consortium (W3C), estandar horiek eta beste batzuk garatzen eta mantentzen ditu, eta, horri esker, webguneko ordenagailuek informazio-modu desberdinak biltegiratu eta komunikatu ditzakete.

Orrialdeak argitarapena
Webgunea mass medien barruan dagoen plataforma bat da. Web orri bat "argitaratzeko", ez da beharrezkoa editore batengana edo beste erakunde batengana jotzea, ez eta testu-editore estandar bat erabiltzeko beharrezkoak diren ezagutza teknikoak izatea ere.
Liburuak eta dokumentuak ez bezala, hipertestuak ez du ordena linealik behar hasieratik bukaerara. Ez du kapituluetan edo azpiataletan banatu beharrik.
Webgune batzuk hainbat hizkuntzatan dauden arren, asko bertako hizkuntzan bakarrik daude. Gainera, software guztiek ez dituzte ezaugarri berezi guztiak eta RTL lengoaiak jasaten. Faktore horiek bateratzeke dauden zenbait zehaztapen dira, estandarizazio orokor baten mesedetan. Oro har, erromanikoak ez diren grafiak erabiltzen dituzten orrialdeak alde batera utzita, gero eta orokorragoa da Unicode UTF-8 formatua karaktere-kodetzaile gisa erabiltzea.
Gaur egun, web orrian materiala argitaratzeko aukera ematen duten erraztasunak agerian geratzen dira orrialde pertsonal berrien goranzko kopuruan, helburu komertzialak, dibulgaziozkoak, blogariak eta abar dituzten web-orrialdeak modu erabat grafiko eta intuitiboan sortzeko gai diren doako aplikazioen garapenean. Era berean aurrekaririk gabeko hazkunde horretan inolako kosturik gabeko web-ostatuko zerbitzuen kopuruek lagundu dute.
Herrialde askotan, argitaratutako webguneek web erabilerraztasuna errespetatu behar dute, eta kontzeptu hori gune horren erabilerraztasun-maila adierazten duten araudiek edo jarraibideek arautzen dute:

W3Ck WAI (Web Accesibility Iniciative) ekimenaren barruan garatutako web 1.0 WCAG edukirako irisgarritasun-jarraibideak.
UNE:139803 araua

Estatistikak
2002. urtean egindako 2 024 milioi web orriri buruzko inkesta batek web eduki gehiena ingelesez zegoela zehaztu zuen (%56,4), % 7,7 alemanez, % 5,6 frantsesez eta % 4,95 japonieraz.

Abiadura arazoak
Internet azpiegituraren pilaketa arazoen gaineko frustrazioak eta nabigazio motelak eragiten duen latentzia altuak, izen alternatibo bat sortzera eraman du World Wide Web-ari: World Wide Wait (euskaraz, munduko itxaronaldi handia). Interneten abiadura handitzea eztabaida latza da peering eta QoS teknologien erabilerari buruz. Webgunearen itxaronaldiak murrizteko beste irtenbide batzuk W3Cn aurki daitezke.
Webguneetako erantzun-denbora egokietarako gida estandarrak honako hauek dira (Nielsen 1999, 42. orrialdea):

0,1 segundo (segundo baten hamarrena). Erantzuteko denbora ideala. Erabiltzaileak ez du etenaldirik sumatzen.
Segundo 1. Onargarria den erantzuteko denbora altuagoa. Segundo 1 baino gehiagoko deskarga-denborek eten egiten dute erabiltzailearen esperientzia.
10 segundo. Erantzun-denbora onartezina. Erabiltzailearen esperientzia eten egiten da eta erabiltzaileak webgunetik edo sistematik alde egin dezake.Garai hauek erabilgarriak dira web zerbitzarien gaitasuna planifikatzeko.

Estandareak
Honako hau da webgunearen hiru estandar nagusiak definitzen dituzten dokumentuen zerrenda:

Uniform Resource Locators (URL) (euskeraz, Baliabide Uniformeen Bilatzailea)
RFC 1738, Baliabide Uniformeen Bilatzailea (URL) (1994ko abendua)
RFC 3986, Uniform Resource Identifier (URI) (euskeraz, Baliabide Uniformeen Identifikatzailea): Sintaxis orokorra (2005ko urtarrila)Hypertext Transfer Protocol (HTTP) (euskeraz, Hipertestua Transferitzeko Protokoloa)
RFC 1945, HTTP/1.0 zehaztapena (1996ko maiatza)
RFC 2616, HTTP/1.1 zehaztapena (1999ko ekaina)
RFC 2617, HTTP Autentifikazioa
HTTP/1.1 Especificación de errores de HTTP/1.1

Esteka hautsiak eta webguneko biltegiratzea
Denbora pasa ahala,hiperesteken bidez lotutako web baliabideak desagertzen dira, haien kokalekua aldatzen da, edo beste eduki batekin ordezkatzen dira. Fenomeno honi zirkulu batzuetan lotura hautsiak deitzen zaio, eta honek eragindako hiperestekak "lotura hilak" deitzen dira.
Webgunearen izaera iragankorra dela eta, ahalegin asko egin dira webgunea biltegiratzeko. Interneteko artxiboa da ahalegin ezagunenetako bat, webgunea gordetzen daramate 1996tik.

Hitzaldi akademikoak
IW3C2-k sustatutako hitzaldiak dira WWW-rekin erlazionatutako ekitaldi akademiko handienak.
World Wide Web lehen aldiz 1989an sortu zuen Tim Berners-Leek CERNen, Ginebran, Suitzan. Hitzaldi sortaren lehen hitzaldia, WWW1, CERNen egin zen 1994an, eta Robert Cailliauk antolatu zuen. IW3C2 Joseph Hardinek eta Robert Cailliauk sortu zuten geroago, 1994an, eta hitzaldi sortaren arduraduna izan da ordutik. 1994an eta 1995ean izan ezik, urtean bi hitzaldi egin zirenean, WWWa apirilaren amaieran edo maiatzaren hasieran ospatzen zen urteroko ekitaldi bihurtu zen. Ipar Amerika, Europa eta Asiaren artean aldatzen joaten dira konferentzien lekua. 2001ean, konferentziaren izena zenbaki bat izatetik (1etik 10era) aldatu zen ospatzen den urtea jartzeko; hau da, WWW11 izena hartu beharrean, WWW2002 hartuko luke, eta horrela hurrenez hurren.
Munduari Webaren bilakaerari, hari lotutako teknologien estandarizazioari eta teknologia horiek gizartean eta kulturan duten eraginari buruzko eztabaida eta eztabaidarako foro bat eskaintzea du helburu WWW hitzaldi sortak. Hitzaldiek ikerlariak, garatzaileak, erabiltzaileak eta enpresa komertzialak biltzen dituzte - Izatez, Weberako grina sentitzen duten guztiak-.
Hitzaldiak IW3C2 erakundeak antolatzen ditu, tokiko batzorde antolatzaileekin eta programako batzorde teknikoekin lankidetzan. Hitzaldi serieak foro ireki bat eskaintzen du, non iritzi guztiak aurkez daitezkeen, binakako(peer review) berrikuspen prozesu zorrotz bati lotuta.
Zerrenda bat dago hitzaldi guztietarako estekekin.

"www" aurrizkia web helbideetan
Oso ohikoa da "WWW" aurrizkia aurkitzea web helbideen hasieran, Interneteko ostalariak (zerbitzariak) izendatzeko ohitura dela eta. Modu honetan, adibidez, web zerbitzari baten ostalariaren izena "WWW" izan ohi da, "FTP" normalean FTP zerbitzari baterako erabiltzen da eta albiste zerbitzari batentzat, USENET, "news" edo "nntp" (NNTP albiste protokoloarekin duen lotura). Ostalari izen hauek DNS azpidomeinu gisa agertzen dira, "www.example.com" moduan.
Aurrizki hauen erabilera ez du inongo estandarrek ezartzen, izan ere, lehen web zerbitzaria "nxoc01.cern.ch" zen, eta gaur egun, gainera, oraindik ere, ez dute "www" aurrizkia. Aurrizki horrek ez du inolako loturarik webgune nagusia erakusten den moduarekin. "www" aurrizkia webgunearen azpidomeinu izenaren aukeraketa bat besterik ez da.

Web teknologiak
Web teknologiek hainbat tresna dakarte, webgune bat garatzerakoan emaitza hobeak lortzea erraztuko digutenak.

Web nabigatzaileak
Google Chrome
Mozilla Firefox
Internet Explorer
Microsoft Edge
Opera
Safari


Bibliografia
Fielding, R.; Gettys, J.; Mogul, J.; Frystyk, H.; Masinter, L.; Leach, P.; Berners-Lee, T. (1999ko ekaina). Hypertext Transfer Protocol — HTTP/1.1. Request For Comments 2616. Information Sciences Institute.
Berners-Lee, Tim; Bray, Tim; Connolly, Dan; Cotton, Paul; Fielding, Roy; Jeckle, Mario; Lilley, Chris; Mendelsohn, Noah; Orchard, David; Walsh, Norman; Williams, Stuart (2014ko abenduaren 14a). Architecture of the World Wide Web, Volume One. Versión 2004-12-15. W3C.
Polo, Luciano (2003). «World Wide Web Technology Architecture: A Conceptual Analysis». New Devices.
Méndez, M. Á. (2012ko apirilaren 30a). GIZMODO. http://es.gizmodo.com/visita-la-primera-pagina-web-publica-creada-hoy-hace-20-485588591
Delgado, Hugo. (2015). World Wide Web - WWW ¿Qué es? historia y origen. https://disenowebakus.net/world-wide-web-www.php
Strum, C. (2016 abuztuaren 6a). Fayer Wayer.http://www.fayerwayer.com/2012/08/visita-la-primera-pagina-web-del-mundo-creada-hace-mas-de-20-anos/Info CERN. (1993ko apirilaren 30a).  http://info.cern.ch/hypertext/WWW/TheProject.html


Webgune



Wubi
Wubi (Windows-based Ubuntu Installer) Ubuntu Windowsen gainean instalatzen duen programa exekutagarria. Behin instalatuta ekipoak abiatze duala izango du; ekipoa abiatzean erabakiko dugu Windows edo Ubuntu erabili saio horretan. Ez da partiziorik sortu behar.



XTerminal
Xterminal objektuetara orientaturiko erabiltzaile interfazea da, bezero-zerbitzari arkitekturarekin. Bere helburu nagusia UNIX sistema eragileetarako interfaze lagunkorra osatzea da. C++ lengoaian testu-oinarriko aplikazioak eraikitzeko diseinaturik dago.
Objektuetara orientaturiko liburutegi oso batez osatuta dago, barne hartuz leiho anitz eta gainjarriak, menu irekigarriak, elkarrizketa eta baieztapen kutxak, botoiak, desplazamendu barrak, sarrera lerroak, botoi erradialak, eta abar. Sagu euskarria, objektu kudeaketa aurreratua, gertaera kudeaketa eta objektu arteko komunikazioa hornitzen dira ere, programatzaileentzako eskuliburu oso batekin batera.


Xterminal proiektuaren webgune ofiziala.

